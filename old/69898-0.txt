The Project Gutenberg eBook of Cronica di Matteo Villani, vol. I, by
Matteo Villani

This eBook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this eBook or online at
www.gutenberg.org. If you are not located in the United States, you
will have to check the laws of the country where you are located before
using this eBook.

Title: Cronica di Matteo Villani, vol. I
       A miglior lezione ridotta coll'aiuto de' testi a penna

Author: Matteo Villani

Editor: Ignazio Moutier

Release Date: January 29, 2023 [eBook #69898]

Language: Italian

Produced by: Barbara Magni and the Online Distributed Proofreading Team
             at http://www.pgdp.net (This file was produced from images
             made available by the Bayerische Staatsbibliothek)

*** START OF THE PROJECT GUTENBERG EBOOK CRONICA DI MATTEO VILLANI,
VOL. I ***


                                CRONICA

                                   DI

                                 MATTEO
                                VILLANI


                       A MIGLIOR LEZIONE RIDOTTA
                               COLL’AIUTO
                           DE’ TESTI A PENNA

                                TOMO I.



                                FIRENZE
                             PER IL MAGHERI
                                  1825




_AI LETTORI_

L’EDITORE IGNAZIO MOUTIER.


_Matteo Villani continuatore della Cronica di Giovanni è reputato
inferiore all’ultimo e per la lingua e per lo stile: ma quanto sia
ingiusto un giudizio sì decisivo emesso in vari tempi da accreditati
scrittori, e sempre ciecamente ripetuto, lo dimostra la medesima opera
sua, a coloro che si dilettassero di farne uno studio più diligente.
L’accusa datagli di diffuso scrittore è tanto essenzialmente falsa,
che sembra pronunziata da uomo mal prevenuto, o che non abbia mai
conosciuta l’opera che li piacque di condannare. Ma la cagione primaria
per cui pochi fino ad ora si dedicarono a studiare la Cronica di
Matteo, è stata certamente la pessima forma con la quale fu sempre
pubblicata nelle poche edizioni che ne furon fatte fino a questo
giorno. La buona volontà d’un lettore paziente si stanca facilmente
alla lettura d’un’opera condotta senz’ombra d’ortografia, e che trovi
ad ogni passo periodi intralciati, voci fuor di luogo, omissioni
d’ogni genere, e dei versi ancora ripetuti, e in tale stato sono le
tre edizioni eseguite dai Giunti in epoche differenti, e che tutte si
trovan citate nel Vocabolario degli Accademici della Crusca. È cosa
veramente da deplorarsi con quanta negligenza siano state impresse
nel secolo decimosesto molte opere classiche di nostra lingua.
L’esperienza di fatto mi fece conoscere, che molti editori di opere
di classici antichi scrittori, cominciando poco avanti la metà del
secolo decimosesto fino verso la fine di esso, avevano adottato un
certo loro particolar sistema di variare a capriccio la lezione dei
codici antichi, in quei luoghi che discordavano dalla loro maniera di
vedere e d’intendere, sostituendo e togliendo a vicenda voci e talvolta
interi periodi, senza altra ragione che il loro singolarissimo sistema.
Questo intollerabile abuso di torta critica guastò talmente gli scritti
di molte opere classiche, che i giudizi che ne furon fatti di esse da
chi s’affidò ciecamente alle stampe del cinquecento senza ricorrere ai
manoscritti son da tenersi per inesatti e non veri. Quanta verità possa
avere l’accusa che io do agli editori del cinquecento lo mostrerebbero
abbastanza l’edizioni di Giovanni e di Matteo Villani eseguite in quel
secolo, ma più luminosamente potrò dimostrarlo fra qualche tempo, se
la fortuna mi concede il mezzo di dare al pubblico l’opere tutte d’un
sommo scrittore, che già da qualche anno m’occupo con paziente studio
alla loro emendazione._

_Lorenzo Torrentino fu il primo a pubblicare in un volumetto,
in Firenze nel 1554, i soli primi quattro libri della Cronica di
Matteo Villani, corretti quanto poteva ottenersi in quel tempo da
una prima edizione di un’opera che si traeva da antico manoscritto.
Filippo e Iacopo Giunti stampatori in Firenze, commessero nel 1562 a
Domenico Guerra e Giovan Battista suo fratello stampatori in Venezia
l’impressione della Cronica di Matteo, la quale non giunse oltre il
cap. 85 del libro nono. Nella dedica che fanno i Giunti al principe
don Francesco de’ Medici in data del medesimo anno, vi si leggono
lusinghiere promesse di dare l’opera in quel modo appunto ch’ella
fu scritta dall’autore, avendone affidata la revisione ad _uomini
eccellentissimi, che ogni particella e ogni parola accomodarono
al luogo suo, ch’ella non uscì forse di mano a Matteo altramente
disposta_: ma ad onta di sì belle parole, quest’impressione fu reputata
scorretta dai medesimi Giunti, i quali nel 1581 la riprodussero più
emendata col soccorso d’un codice che allora esisteva presso Giuliano
de’ Ricci, premettendovi la medesima prefazione al principe don
Francesco senza mutar data. Quest’edizione benchè conti un capitolo di
più della prima in fine del libro nono contiene precisamente la stessa
materia, non variando che la materiale numerazione dei capitoli. Col
soccorso pure del codice di Giuliano de’ Ricci pubblicarono i Giunti
nel 1577 in Firenze i tre ultimi libri della Cronica di Matteo, così
da loro intitolati, ma che essenzialmente non sono che ventisette
capitoli che compiscono il nono libro, e il libro decimo e undecimo; di
questi ultimi libri ne fecero un’esatta ristampa nel 1596. La giunta
di Filippo comprende gli ultimi quarantadue capitoli dell’undecimo
ed ultimo libro. L’ultima edizione, e certamente la migliore della
Cronica di Matteo, fu pubblicata nel 1729 in Milano nel decimoquarto
volume della celebre collezione degli scrittori delle cose d’Italia di
Lodovico Antonio Muratori, procurata ed illustrata da Filippo Argelati.
In quest’edizione fu seguitata la stampa dei Giunti del 1581, e il
seguito impresso nel 1577; vi furono per altro aggiunte a piè della
pagina le varianti lezioni che furono tratte dal cavalier Marmi dal
codice Ricci, e da un altro manoscritto esistente allora presso il
prior Francesco Covoni; ma queste varie lezioni si trovano per la
maggior parte sì inutilmente abbondanti in principio dell’opera, come
scarseggianti dopo l’ottavo libro, da muovere ragionevolmente sospetto
che il cavalier Marmi si stancasse alla metà del suo faticoso lavoro.
In questa edizione fu con tanto scrupolo seguitata la lezione giuntina
che vi fu lasciata stare la medesima viziosa ortografia, a danno dei
poveri lettori, a’ quali è troppo grave nello studio degli antichi
classici questo barbaro sistema, che non è ancora spento del tutto._

_Da questo esatto ragguaglio dell’edizioni della Cronica di Matteo
e Filippo Villani fino ad ora pubblicate, è facile persuadersi del
bisogno di farne una nuova più accurata edizione, ma tal pensiero
venuto più volte in mente a uomini di molta dottrina, e amantissimi
della lingua italiana, svanì e venne meno allorchè cominciarono a
sentire il peso di questa spinosa fatica. Colui che sia nuovo affatto
di simili studi non può con approssimazione calcolare il lungo tedio
che richiedono i confronti d’opere stampate con i manoscritti, che
quasi sempre si trovano tra loro discordi nella lezione, o mancanti,
o inintelligibili, e quel che è peggio variati sovente dall’arbitrio
d’ignoranti copisti. Abituato com’io sono da molti anni a simili
studi, da me intrapresi con vero desiderio di recare con l’opera mia
qualche vantaggio agli amatori dei classici nostri, che sì deturpati
per la maggior parte erano stati impressi in antico, pubblicai già
è un anno la Cronica di Giovanni Villani (alla cui emendazione ebbi
l’assistenza un mio carissimo amico) e fin da quell’epoca contrassi
verso il pubblico l’obbligazione di dare alla luce ricorretta ed
emendata l’opera di Matteo e Filippo Villani, servendomi della lezione
del famoso codice Ricci. Questo codice cartaceo in foglio, di non
elegante ma buona forma di lettere, è scritto tutto d’una medesima
mano; ha in principio una breve nota che ci fa conoscere l’anno in
cui fu trascritto, così concepita: _Questo libro fu scritto l’anno
1378 da Ardingo di Corso de’ Ricci, e continuamente si conserva in
questa casa: e oggi, che siamo alli 6 di maggio 1608, è posseduto da
Ruberto di Giuliano de’ Ricci._ Su qual documento asserisca questo
Ruberto de’ Ricci che il codice sia stato scritto nel 1378 non è da
conoscersi tanto facilmente, ma di certo la scrittura è del secolo
in cui si vuole che sia stato copiato. Comincia il manoscritto con
la tavola delle rubriche o capitoli con le prime voci e i numeri dei
capitoli scritti in rosso, che occupano le prime diciotto carte; ne
segue poi la Cronica, che comprende carte trecentosettanta, con i
titoli de’ capitoli e la serie della loro numerazione in rosso. Questo
codice di buona conservazione, non va per altro esente dalla sorte che
hanno incontrato la maggior parte dei manoscritti, che per incuria o
ignoranza di chi gli ha avuti a mano si trovano oggi mutilati e mal
conci, poichè si hanno in esso mancanti le carte 299, e 384; mancava
pure la carta 108, che fu sostituita fino dall’anno 1573 da ignota
mano. La buonissima lezione che ha questo manoscritto fa chiara
testimonianza della diligenza del suo copista, che non deve essere
stato di que’ prezzolati emanuensi che in quel secolo flagellarono ogni
maniera di scritture, ma uomo al certo di qualche dottrina. E qui mi
sia lecito dar tributo d’obbligazione e di riconoscenza all’egregio
signor Commendatore Lapo de’ Ricci, che con tanta amorevolezza si
compiacque accordarmi l’uso per la presente edizione di questo prezioso
codice di Matteo Villani, scritto come parla l’antica tradizione da
Ardingo di Corso de’ Ricci, già di sopra menzionato, e che tuttavia si
conserva nella biblioteca di quest’illustre famiglia._

_Di questo codice adunque mi sono quasi interamente giovato nella
presente ristampa di Matteo Villani, come il più corretto e copioso
di quanti n’abbia veduti, ed ho solamente avuto ricorso alle varianti
del codice Covoni che esistono nell’accennata edizione dell’opera
di Matteo eseguita in Milano nel 1729, in quei pochissimi luoghi che
manifestamente erano errati. Due codici della libreria Riccardiana e
uno della Magliabechiana mi hanno fornito di qualche variante nel corso
dell’opera, la poca importanza delle quali mi disobbliga dal far di
essi un circostanziato ragguaglio._

_La presente edizione della Cronica di Matteo Villani potrebbe
ragionevolmente chiamarsi un’esatta copia del codice Ricci, se i
pochi luoghi che in esso si trovano errati non avessero domandato il
soccorso d’altri codici antichi per rettificarne gli errori. Così
avess’io potuto supplire con altri manoscritti alle lagune vistose
del codice Ricci, specialmente a quelle che s’incontrano ne’ tre
ultimi libri, ma il fatto mi ha dimostrato non esser questo un errore
da attribuirsi al copista, ma bensì all’autore medesimo, l’immatura
morte del quale gli tolse il modo di dar l’ultima mano all’opera sua,
giacchè tutti i manoscritti da me riscontrati, e non in piccol numero,
hanno sventuratamente lo stesso difetto, da toglier la speranza a ogni
accurato investigatore di rinvenire un giorno ciò che ora invano si
desidera. Quei passi per altro, che nell’edizioni eseguite dai Giunti
furono tolti per cagione de’ tempi, si troveranno in quest’edizione
restituiti al loro luogo, cioè al Cap. 93 del libro nono, e al Prologo
del libro undecimo._

_Il sistema che ho creduto dover seguitare in quest’edizione è stato il
medesimo che servì di norma alla pubblicazione del primo Villani, meno
che più libertà mi son preso intorno a’ nomi propri, avendone del tutto
banditi gl’idiotismi del tempo, che nulla han che fare con la lingua,
e che ad altro non servono che ad essere inciampo e noia al maggior
numero dei lettori. L’ortografia ho avuto cura che si presti totalmente
all’intelligenza del testo senz’altra regola speciale, semplicizzando
più che ho saputo l’andamento del periodo. Finalmente all’ultimo
volume vi ho posto l’indice generale, indispensabile ad un’opera di tal
natura, e un elenco di voci mancanti nel Vocabolario degli Accademici
della Crusca. In un volume di supplemento riprodurrò le vite degli
uomini illustri Fiorentini scritte da Filippo Villani, giovandomi
dell’edizione procurata dall’erudito Giammaria Mazzuchelli nel 1747 in
Venezia; e così mi compiacerò d’essere stato il primo a riunire in un
sol corpo tutte l’opere toscane de’ tre Villani, impresa molte volte
progettata e mai condotta a buon termine, per gl’infiniti ostacoli
ch’era d’uopo sormontare con lungo e pazientissimo studio._

_Il dovere mi obbligherebbe a premettere all’opera alcune notizie
intorno alla vita pubblica e privata di Matteo Villani, ma tanto scarsi
sono i documenti che lo riguardano, quanto inutili e infruttuose
sono state fino ad ora le ricerche di diligenti biografi. Il suo
figliuolo Filippo continuatore dell’opera del padre ci ha tramandata
l’epoca della di lui morte, la quale avvenne a dì 12 di luglio del
1363, anch’egli come il fratello Giovanni colpito dalla peste che da
molti anni lacerava quasi tutta Europa, ma specialmente la misera
Italia, senza che gli uomini riparassero a tanto loro esterminio.
Il Manni (Sig. Ant. T. 4. p. 75) ci addita due mogli ch’egli ebbe,
Lisa de’ Buondelmonti e Monna de’ Pazzi, e alcune altre notizie ci
riferisce illustrando l’albero di casa Villani, la più importante
è quella che Matteo come ghibellino fu da’ capitani di parte guelfa
ammonito. Di Filippo assai ne ragiona il diligentissimo Mazzuchelli
nella sua prefazione alle Vite degli Uomini illustri Fiorentini, la
quale pubblicherò nel settimo volume di quest’opera, premettendola
alle medesime Vite scritte da Filippo, procurando pure d’emendarle con
l’aiuto de’ manoscritti, benchè fino ad ora quelli che m’è avvenuto
riscontrare non meritano nessuna fiducia per essere troppo moderni, e
notoriamente variati dal capriccio de’ loro copiatori._

_Se questa mia non lieve fatica d’aver cercato di ridurre a miglior
lezione la Cronica di Matteo Villani non incontrerà in particolare
l’approvazione dei dotti, riscuoterà certamente il suffragio da tutti
quelli che s’esercitano nello studio dei nostri classici antichi,
che da un fonte più puro potranno trarre, con minor noia e fatica di
quel che far si potesse in addietro, preziosi documenti per l’istoria
e per l’incremento della lingua italiana. Così piaccia alla fortuna
d’accordare tal’ozio tranquillo ai dotti accademici della Crusca,
a’ quali è commesso l’incarico di nostra lingua, che applicar si
possano con vero studio all’emendazione di tanti classici, che ripieni
d’infiniti errori e mancanze, attendono ancora dalla critica di questo
secolo d’essere riprodotti nella loro vera e primitiva forma. Ad
alcuni onorevoli Accademici è debitrice la repubblica delle lettere
di alcune opere riprodotte nella loro originalità, e di altri se
ne desiderano tuttavia le studiose fatiche, ma troppe opere ancora
rimangono da emendarsi, e dell’inedite da pubblicarsi, che il loro
numero e la loro importanza può giustificare qualunque lamento che
se ne faccia. Sia loro di massimo incitamento l’esempio dell’ottimo
nostro Sovrano, che da qualche anno si compiacque di farsi membro
di quell’illustre Accademia, il quale con munificenza degna di tanto
Principe ha pubblicato in quest’anno le opere di Lorenzo il Magnifico,
con grandissimo studio da Lui emendate e illustrate._




CRONICA

DI MATTEO VILLANI




LIBRO PRIMO


_Qui comincia la Cronica di Matteo Villani, e prima il prologo, e primo
libro._

Esaminando nell’animo la vostra esortazione, carissimi amici, di
mettere opera a scrivere le storie e le novità che a’ nostri tempi
avverranno, pensai la mia piccola facultà essere debole a cotanta e
tale opera seguire. Ma perocchè la vostra richesta mi rende per debito
pronto a ubbidire, e il vostro consiglio aggiugne vigore alla stanca
mente; e pensando che per la macchia del peccato la generazione umana
tutta è sottoposta alle temporali calamità, e a molta miseria, e a
innumerabili mali, i quali avvengono nel mondo per varie maniere, e
per diversi e strani movimenti, e tempi; come sono inquietazioni di
guerre, movimenti di battaglie, furore di popoli, mutamenti di reami,
occupazioni di tiranni, pestilenzie, mortalità e fame, diluvi, incendi,
naufragi e altre gravi cose, delle quali gli uomini, ne’ cui tempi
avvengono, quasi da ignoranza soppresi, più forte si maravigliano, e
meno comprendono il divino giudicio, e poco conoscono il consiglio e
’l rimedio dell’avversità, se per memoria di simiglianti casi avvenuti
ne’ tempi passati non hanno alcuno ammaestramento: e in quelle che
la chiara faccia della prosperità rapporta non sanno usare il debito
temperamento; rischiudendo sotto lo scuro velo della ignoranza
l’uscimento cadevole, e il fine dubbioso delle mortali cose. Onde
pensando che l’opera puote essere fruttuosa, e debba piacere per li
naturali desideri degli uomini, mi mossi a cominciare, per esempio
di me uomo di leggieri scienza, ad apparecchiar materia a’ savi di
concedere del loro tempo alcuna parte, per lasciare agli altri memoria
delle cose appariranno di ciò degne a’ loro temporali, e a’ meno sperti
speranza con fatica e studio da poter venire a operazioni virtudiose,
e a coloro che avranno più alto ingegno, materia di ristrignere su
brevità, e con più piacere degli uditori, le nostre storie. Ma perocchè
ogni cosa è imperfetta e vana senza l’aiuto della divina grazia,
chiamiamo in nostro aiuto la carità divina, Cristo benedetto; il quale
è in unità col Padre e con lo Spirito Santo, vive e regna per tutti
i secoli, e dà cominciamento e mezzo e termine perfetto a ogni buona
operazione.


CAP. I.

_Della inaudita mortalità._

Trovasi nella santa Scrittura, che avendo il peccato corrotto ogni via
della umana carne, Iddio mandò il diluvio sopra la terra: e riservando
per la sua misericordia l’umana carne in otto anime, di Noè, e di tre
suoi figliuoli e delle loro mogli nell’arca, tutta l’altra generazione
nel diluvio sommerse. Dappoi per li tempi multiplicando la gente, sono
stati alquanti diluvi particolari, mortalità, corruzioni e pistolenze,
fami e molti altri mali, che Iddio ha permesso venire sopra gli uomini
per li loro peccati. Tra le quali mortalità troviamo venute le più
gravi l’una al tempo di Marco Aurelio, Antonio e Lucio Aurelio Commodo
imperadori, gli anni di Cristo 171, la quale cominciò in Babilonia
d’Egitto, e comprese molte provincie del mondo. E tornando L. Commodo
colle legioni de’ Romani delle parti d’Asia, parea combattesse
ostilemente per la loro infezione gli uomini delle provincie ond’elli
passavano: e a Roma fece grave sterminio de’ suoi abitanti. E l’altra
venne al tempo di Gallo Ostilio Augusto, e Bolusseno suo figliuolo,
occupatori dello imperio, e gravi persecutori de’ cristiani, la quale
cominciò gli anni di Cristo 254, e durò, ritornando di tempo in tempo,
intorno di quindici anni: e fu di diverse e incredibili infermitadi,
e comprese molte provincie del mondo. Ma per quello che trovar si
possa per le scritture, dal generale diluvio in qua, non fu universale
giudicio di mortalità che tanto comprendesse l’universo, come quella
che ne’ nostri dì avvenne. Nella quale mortalità, considerando la
moltitudine che allora vivea, in comparazione di coloro che erano
in vita al tempo del generale diluvio, assai più ne morirono in
questa che in quello, secondo la estimazione di molti discreti. Nella
quale mortalità avendo renduta l’anima a Dio l’autore della cronica
nominata la Cronica di Giovanni Villani cittadino di Firenze, al quale
per sangue e per dilezione fui strettamente congiunto, dopo molte
gravi fortune, con più conoscimento della calamità del mondo che la
prosperità di quello non m’avea dimostrato, propuosi nell’animo mio
fare alla nostra varia e calamitosa materia cominciamento a questo
tempo, come a uno rinnovellamento di tempo e secolo, comprendendo
annualmente le novità che appariranno di memoria degne, giusta la
possa del debole ingegno, come più certa fede per li tempi avvenire ne
potremo avere.


CAP. II.

_Quanto durava il tempo della moría in catuno paese._

Avendo per cominciamento nel nostro principio a raccontare lo sterminio
della generazione umana, e convenendone divisare il tempo e il modo, la
qualità e la quantità di quella, stupidisce la mente appressandosi a
scrivere la sentenzia, che la divina giustizia con molta misericordia
mandò sopra gli uomini, degni per la corruzione del peccato di final
giudizio. Ma pensando l’utilità salutevole che di questa memoria puote
addivenire alle nazioni che dopo noi seguiranno, con più sicurtà del
nostro animo così cominciamo. Videsi negli anni di Cristo, dalla sua
salutevole incarnazione 1346, la congiunzione di tre superiori pianeti
nel segno dell’Aquario, della quale congiunzione si disse per gli
astrolaghi che Saturno fu signore: onde pronosticarono al mondo grandi
e gravi novitadi; ma simile congiunzione per li tempi passati molte
altre volte stata e mostrata, la influenzia per altri particulari
accidenti non parve cagione di questa, ma piuttosto divino giudicio
secondo la disposizione dell’assoluta volontà di Dio. Cominciossi nelle
parti d’Oriente, nel detto anno, inverso il Cattai e l’India superiore,
e nelle altre provincie circustanti a quelle marine dell’oceano, una
pestilenzia tra gli uomini d’ogni condizione di catuna età e sesso, che
cominciavano a sputare sangue, e morivano chi di subito, chi in due o
in tre dì, e alquanti sostenevano più al morire. E avveniva, che chi
era a servire questi malati, appiccandosi quella malattia, o infetti,
di quella medesima corruzione incontanente malavano, e morivano per
somigliante modo; e a’ più ingrossava l’anguinaia, e a molti sotto le
ditella delle braccia a destra e a sinistra, e altri in altre parti
del corpo, che quasi generalmente alcuna enfiatura singulare nel corpo
infetto si dimostrava. Questa pestilenzia si venne di tempo in tempo,
e di gente in gente apprendendo, comprese infra il termine d’uno anno
la terza parte del mondo che si chiama Asia. E nell’ultimo di questo
tempo s’aggiunse alle nazioni del Mare maggiore, e alle ripe del Mare
tirreno, nella Soria e Turchia, e in verso lo Egitto e la riviera
del Mar rosso, e dalla parte settentrionale la Rossia e la Grecia,
e l’Erminia e l’altre conseguenti provincie. E in quello tempo galee
d’Italiani si partirono del Mare maggiore, e della Soria e di Romania
per fuggire la morte, e recare le loro mercatanzie in Italia: e’ non
poterono cansare, che gran parte di loro non morisse in mare di quella
infermità. E arrivati in Cicilia conversaro co’ paesani, e lasciarvi
di loro malati, onde incontanente si cominciò quella pestilenzia ne’
Ciciliani. E venendo le dette galee a Pisa, e poi a Genova, per la
conversazione di quegli uomini cominciò la mortalità ne’ detti luoghi,
ma non generale. Poi conseguendo il tempo ordinato da Dio a’ paesi, la
Cicilia tutta fu involta in questa mortale pestilenzia. E l’Affrica
nelle marine, e nelle sue provincie di verso levante, e le rive del
nostro Mare tirreno. E venendo di tempo in tempo verso il ponente,
comprese la Sardigna, e la Corsica, e l’altre isole di questo mare; e
dall’altra parte, ch’è detta Europa, per simigliante modo aggiunse alle
parti vicine verso il ponente, volgendosi verso il mezzogiorno con più
aspro assalimento che sotto le parti settentrionali. E negli anni di
Cristo 1348 ebbe infetta tutta Italia, salvo che la città di Milano,
e certi circustanti all’Alpi, che dividono l’Italia dall’Alamagna, ove
gravò poco. E in questo medesimo anno cominciò a passare le montagne,
e stendersi in Proenza, e in Savoia, e nel Dalfinato, e in Borgogna,
e per la marina di Marsilia e d’Acquamorta, e per la Catalogna, e
nell’isola di Maiolica, e in Ispagna e in Granata. E nel 1349 ebbe
compreso fino nel ponente, le rive del Mare oceano, d’Europa e
d’Affrica e d’Irlanda, e l’isola d’Inghilterra e di Scozia, e l’altre
isole di ponente, e tutto infra terra con quasi eguale mortalità, salvo
in Brabante ove poco offese. E nel 1350 premette gli Alamanni, e gli
Ungheri, Frigia, Danesmarche, Gotti, e Vandali, e gli altri popoli e
nazioni settentrionali. E la successione di questa pestilenzia durava
nel paese ove s’apprendeva cinque mesi continovi, ovvero cinque lunari:
e questo avemmo per isperienza certa di molti paesi. Avvenne, perchè
parea che questa pestifera infezione s’appiccasse per la veduta e
per lo toccamento, che come l’uomo, o la femmina o i fanciulli si
conoscevano malati di quella enfiatura, molti n’abbandonavano, e
innumerabile quantità ne morirono, che sarebbono campati se fossono
stati aiutati delle cose bisognevoli. Tra gl’infedeli cominciò questa
inumanità crudele, che le madri e’ padri abbandonavano i figliuoli, e
i figliuoli le madri e’ padri, e l’uno fratello l’altro e gli altri
congiunti, cosa crudele e maravigliosa, e molto strana dalla umana
natura, detestata tra i fedeli cristiani, nei quali, seguendo le
nazioni barbare, questa crudeltà si trovò. Essendo cominciata nella
nostra città di Firenze, fu biasimata da’ discreti la sperienza veduta
di molti, i quali si provvidono, e rinchiusono in luoghi solitari,
e di sana aria, forniti, d’ogni buona cosa da vivere, ove non era
sospetto di gente infetta; in diverse contrade il divino giudicio (a
cui non si può serrare le porti) gli abbattè come gli altri che non
s’erano provveduti. E molti altri, i quali si dispuosono alla morte per
servire i loro parenti e amici malati, camparono avendo male, e assai
non l’ebbono continovando quello servigio; per la qual cosa ciascuno
si ravvide, e cominciarono senza sospetto ad aiutare e servire l’uno
l’altro; onde molti guarirono, ed erano più sicuri a servire gli altri.
Nella nostra città cominciò generale all’entrare del mese d’aprile gli
anni _Domini_ 1348, e durò fino al cominciamento del mese di settembre
del detto anno. E morì tra nella città, contado e distretto di Firenze,
d’ogni sesso e di catuna età de’ cinque i tre, e più, compensando
il minuto popolo e i mezzani e’ maggiori, perchè alquanto fu più
menomato, perchè cominciò prima, ed ebbe meno aiuto, e più disagi e
difetti. E nel generale per tutto il mondo mancò la generazione umana
per simigliante numero e modo, secondo le novelle che avemmo di molti
paesi strani, e di molte provincie del mondo. Ben furono provincie nel
Levante dove vie più ne moriro. Di questa pestifera infermità i medici
in catuna parte del mondo, per filosofia naturale, o per fisica, o
per arte d’astrologia non ebbono argomento nè vera cura. Alquanti per
guadagnare andarono visitando e dando loro argomenti, li quali per la
loro morte mostrarono l’arte essere fitta, e non vera: e assai per
coscienza lasciarono a ristituire i danari che di ciò aveano presi
indebitamente.

Avemmo da mercatanti genovesi, uomini degni di fede, che aveano avute
novelle di que’ paesi, che alquanto tempo innanzi a questa pestilenzia,
nelle parti dell’Asia superiore, uscì della terra, ovvero cadde da
cielo un fuoco grandissimo, il quale stendendosi verso il ponente, arse
e consumò grandissimo paese senza alcuno riparo. E alquanti dissono,
che del puzzo di questo fuoco si generò la materia corruttibile della
generale pestilenzia: ma questo non possiamo accertare. Appresso
sapemmo da uno venerabile frate minore di Firenze vescovo di .... del
Regno, uomo degno di fede, che s’era trovato in quelle parti dov’è
la città di Lamech ne’ tempi della mortalità, che tre dì e tre notti
piovvono in quello paese biscie con sangue che appuzzarono e corruppono
tutte le contrade: e in quella tempesta fu abbattuto parte del tempio
di Maometto, e alquanto della sua sepoltura.


CAP. III.

_Della indulgenzia diede il papa per la detta pistolenza._

In questi tempi della mortale pestilenzia, papa Clemente sesto fece
grande indulgenza generale della pena di tutti i peccati a coloro che
pentuti e confessi la domandavano a’ loro confessori, e morivano: e in
quella certa mortalità catuno cristiano credendosi morire si disponea
bene, e con molta contrizione e pazienzia rendevano l’anima a Dio.


CAP. IV.

_Come gli uomini furono peggiori che prima._

Stimossi per quelli pochi discreti che rimasono in vita molte cose,
che per la corruzione del peccato tutte fallirono agli avvisi degli
uomini, seguendo nel contradio maravigliosamente. Credetesi che gli
uomini, i quali Iddio per grazia avea riserbati in vita, avendo veduto
lo sterminio dei loro prossimi, e di tutte le nazioni del mondo,
udito il simigliante, che divenissono di migliore condizione, umili,
virtudiosi e cattolici, guardassonsi dall’iniquità e dai peccati, e
fossono pieni d’amore e di carità l’uno contra l’altro. Ma di presente
restata la mortalità apparve il contradio; che gli uomini trovandosi
pochi, e abbondanti per l’eredità e successioni dei beni terreni,
dimenticando le cose passate come state non fossono, si dierono alla
più sconcia e disonesta vita che prima non aveano usata. Perocchè
vacando in ozio, usavano dissolutamente il peccato della gola, i
conviti, taverne e delizie con dilicate vivande, e’ giuochi, scorrendo
senza freno alla lussuria, trovando nei vestimenti strane e disusate
fogge e disoneste maniere, mutando nuove forme a tutti gli arredi. E
il minuto popolo, uomini e femmine, per la soperchia abbondanza che
si trovarono delle cose, non voleano lavorare agli usati mestieri; e
le più care e dilicate vivande voleano per loro vita, e allibito si
maritavano, vestendo le fanti e le vili femmine tutte le belle e care
robe delle orrevoli donne morte. E senza alcuno ritegno quasi tutta
la nostra città scorse alla disonesta vita; e così, e peggio, l’altre
città e provincie del mondo. E secondo le novelle che sentire potemmo,
niuna parte fu, in cui vivente in continenzia si riserbasse, campati
dal divino furore, stimando la mano di Dio essere stanca. Ma secondo
il profeta Isaia, non è abbreviato il furore d’Iddio, nè la sua mano
stanca, ma molto si compiace nella sua misericordia, e però lavora
sostenendo, per ritrarre i peccatori a conversione e penitenzia, e
punisce temperatamente.


CAP. V.

_Come si stimò dovizia, e seguì carestia._

Stimossi per il mancamento della gente dovere essere dovizia di tutte
le cose che la terra produce, e in contradio per l’ingratitudine degli
uomini ogni cosa venne in disusata carestia, e continovò lungo tempo:
ma in certi paesi, come narreremo, furono gravi e disusate fami. E
ancora si pensò essere dovizia e abbondanza di vestimenti, e di tutte
l’altre cose che al corpo umano sono di bisogno oltre alla vita, e il
contrario apparve in fatto lungamente; che due cotanti o più valsono
la maggior parte delle cose che valere non soleano innanzi alla detta
mortalità. E il lavorio, e le manifatture d’ogni arte e mestiero
montò oltre al doppio consueto disordinatamente. Piati, quistioni,
contraversie e riotte sursono da ogni parte tra’ cittadini di catuna
terra, per cagione dell’eredità e successioni. E la nostra città
di Firenze lungamente ne riempiè le sue corti con grandi spendii e
disusate gravezze. Guerre, e diversi scandali si mossono per tutto
l’universo, contro alle opinioni degli uomini.


CAP. VI.

_Come nacque in Prato un fanciullo mostruoso._

In questo anno, del mese d’agosto, nacque in Prato uno fanciullo
mostruoso di maravigliosa figura, perocchè a uno capo e a uno collo
furono partiti e stesi due imbusti umani con tutte le membra distinte
e partite dal collo in giuso, senza niuna diminuzione che natura dia
a corpo umano: e catuno imbusto fu colle membra e natura masculina. Ma
l’uno corpo era maggiore che l’altro: e vivette questo corpo mostruoso
e maraviglioso quindici giorni, dando pronosticazione forse di loro
futuri danni, come leggendo appresso si potrà trovare.


CAP. VII.

_Come alla compagnia d’Orto san Michele fu lasciato gran tesoro._

Nella nostra città di Firenze, l’anno della detta mortalità, avvenne
mirabile cosa: che venendo a morte gli uomini, per la fede che i
cittadini di Firenze aveano all’ordine e all’esperienza che veduta era
della chiara, e buona e ordinata limosina che s’era fatta lungo tempo,
e facea per li capitani della compagnia di Madonna santa Maria d’Orto
san Michele, senza alcuno umano procaccio, si trovò per testamenti
fatti (i quali testamenti nella mortalità, e poco appresso, si poterono
trovare e avere) che i cittadini di Firenze lasciarono a stribuire a’
poveri per li capitani di quella compagnia più di trecentocinquanta
migliaia di fiorini d’oro. Che vedendosi la gente morire, e morire
i loro figliuoli e i loro congiunti, ordinavano i testamenti, e chi
avea reda che vivesse, legava la reda, e se la reda morisse, volea la
detta compagnia fosse reda; e molti che non avevano alcuna reda, per
divozione dell’usata e santa limosina che questa compagnia solea fare,
acciocchè il suo si stribuisse a’ poveri com’era usato, lasciavano di
ciò ch’aveano reda la detta compagnia: e molti altri non volendo che
per successione il suo venisse a’ suoi congiunti, o a’ suoi consorti,
legavano alla detta compagnia tutti i loro beni. Per questa cagione,
restata la mortalità in Firenze, si trovò improvviso quella compagnia
in sì grande tesoro, senza quello che ancora non potea sapere. E i
mendichi poveri erano quasi tutti morti, e ogni femminella era piena
e abbondevole delle cose, sicchè non cercavano limosina. Sentendosi
questo fatto per cittadini, procacciarono molti con sollecitudine
d’essere capitani per potere amministrare questo tesoro, e cominciarono
a ragunare le masserizie e’ danari; ch’avendo a vendere le masserizie
nobili de’ grandi cittadini e mercatanti, tutte le migliori e le più
belle voleano per loro a grande mercato, e l’altre più vili faceano
vendere in pubblico, e i danari cominciarono a serbare, e chi ne tenea
una parte, e chi un’altra a loro utilità. E non essendo in quel tempo
poveri bisognosi, facevano le limosine grandi ciascuno capitano ove più
gli piaceva, poco a grado a Dio e alla sua madre. E per questo indebito
modo si consumò in poco tempo molto tesoro. E quando veniva il tempo di
rifare i nuovi capitani, i cittadini amici de’ vecchi si facevano fare
capitani nuovi da loro che avevano la balía, con molte preghiere, e
altre promessioni, intendendosi insieme per poco onesta intenzione. Le
possessioni della compagnia allogavano per amistà e buon mercato, e le
vendite faceano disonestamente. I cittadini ch’erano avviluppati nelle
mani de’ detti capitani per li lasci, e per le dote, e per li debiti,
e per le participazioni di quelli beni, e per l’altre successioni non
si poteano per lunghi tempi spacciare da loro: e ogni cosa sosteneano
in lunga contumacia senza sciogliere, se per speziale servigio non si
facea. E fu tre anni continovi più grande la loro corte che quella del
nostro comune. E avvedendosi i cittadini della ipocrisia de’ capitani,
acciocchè più non seguitasse la elezione, che l’uno facesse l’altro,
ordinarono che i capitani si chiamassono per lo consiglio. In processo
di tempo il comune prese de’ danari del mobile della detta compagnia
alcuna parte, vedendo che male si stribuivano per li capitani. E per le
dette cagioni la fede di quella compagnia tra’ cittadini e’ contadini
cominciò molto a mancare, avvelenata per lo disordinato tesoro, e per
gli avari guidatori di quello. E per lo simigliante modo fu lasciato
a una nuova compagnia chiamata la compagnia della Misericordia,
tra in mobile e in possessioni, il valore di più di venticinquemila
fiorini d’oro, i quali si stribuirono poco bene per lo difetto de’
capitani che gli aveano a stribuire. E allo spedale di santa Maria
Nuova di san Gilio fu anche lasciato in quella mortalità il valore
di venticinquemila fiorini d’oro. Questi lasci di questo spedale si
stribuirono assai bene, perocchè lo spedale è di grande elemosina, e
sempre abbonda di molti infermi uomini e femmine, i quali sono serviti
e curati con molta diligenza e abbondanza di buone cose da vivere, e da
sovvenire a’ malati, governandosi per uomini e femmine di santa vita.


CAP. VIII.

_Come in Firenze da prima si cominciò lo Studio._

Rallentata la mortalità, e assicurati alquanto i cittadini che
aveano a governare il comune di Firenze, volendo attrarre gente alla
nostra città, e dilatarla in fama e in onore, e dare materia a’ suoi
cittadini d’essere scienziati e virtudiosi, con buono consiglio, il
comune provvide e mise in opera che in Firenze fosse generale studio
di catuna scienzia, e in legge canonica e civile, e di teologia. E a
ciò fare ordinarono uficiali, e la moneta che bisognava per avere i
dottori delle scienze: stanziò si pagassono annualmente dalla camera
del comune; e feciono acconciare i luoghi dello Studio in su la via
che traversa da casa i Donati a casa i Visdomini, in su i casolari
de’ Tedaldini. E piuvicarono lo studio per tutta Italia; e avuti
dottori assai famosi in tutte le facultà delle leggi e dell’altre
scienze, cominciarono a leggere a dì 6 del mese di novembre, gli
anni di Cristo 1348. E mandato il comune al papa e a’ cardinali a
impetrare privilegio di potere conventare in Firenze in catuna facultà
di scienza, ed avere le immunità e onori che hanno gli altri studi
generali di santa Chiesa, papa Clemente sesto, con suoi cardinali,
ricevuta graziosamente la domanda del nostro comune, e considerando
che la città di Firenze era braccio destro in favore di santa Chiesa,
e copiosa d’ogni arte e mestiere, e che questo che s’addomandava era
onore virtudioso, acciocchè ’l buono cominciamento potesse crescere
successivamente in frutto di virtudi, di comune concordia di tutto il
collegio, e del papa, concedettono al nostro comune privilegio, che
nella città di Firenze si potesse dottorare, e ammaestrare in teologia,
e in tutte l’altre facultadi delle scienze generalmente. E attribuì
tutte le franchigie e onori al detto Studio che più pienamente avesse
da santa Chiesa Parigi o Bologna, o alcuna altra città de’ cristiani.
Il privilegio bollato della papale bolla venne a Firenze, dato in
Avignone dì 31 di maggio, gli anni _Domini_ 1349, l’ottavo anno del suo
pontificato.


CAP. IX.

_Raggiugnimento di principii che furono cagione di grandi novitadi nel
Regno._

Avvegnachè nella cronica del nostro anticessore sia trattato della
novità sopravvenuta nel regno di Cicilia e di qua dal faro, insino
al tempo vicino alla nominata mortalità, nondimeno la nostra materia
richiede (acciocchè meglio s’intendano le cose che nel nostro tempo poi
seguiranno) che qui s’accolgano alquanti principii che furono materia e
cagioni di gravi movimenti. Il re Ruberto rimorso da buona coscienza,
avendo con Carlo Umberto di suo lignaggio re d’Ungheria trattato la
restituzione del suo reame dopo la sua morte a’ figliuoli del detto
Carlo, nipoti di Carlo Martello primogenito di Carlo secondo, a cui
di ragione succedea il detto reame di Cicilia, e fermata la detta
restituzione con promissione di matrimonio, sotto certe condizioni de’
figliuoli del detto Carlo Umberto, e delle due figliuole di M. Carlo
duca di Calavra, figliuolo che fu del detto re Ruberto. E avendo già
accresciuto appresso di se il re Ruberto Andreasso figliuolo di Carlo
Umberto, e fattolo duca di Calavra, a cui si dovea dare per moglie
Giovanna primagenita del detto Carlo, nipote del re Ruberto, acciocchè
fosse successore del reame dopo la sua morte; e la detta Giovanna
reina, con condizioni ordinate per li casi che avvenire poteano,
che l’una succedesse all’altra in caso di mancamento di figliuoli,
acciocchè la successione del Regno non uscisse delle nipoti. Vedendosi
appressare alla morte, tanto fu stretto dallo amore della propria
carne, ch’egli commise errori i quali furono cagione di molti mali.
Perocchè innanzi la sua morte fece consumare il matrimonio del detto
duca Andreasso alla detta Giovanna sua nipote, e lei intolò reina. E
a tutti i baroni, reali, e feudatari e uficiali del Regno fece fare
il saramento alla detta reina Giovanna, lasciando per testamento, che
quando Andreasso duca di Calavra, e marito della detta reina Giovanna,
fosse in età di ventidue anni, dovesse essere coronato re del suo reame
di Cicilia. Onde avvenne che ’l senno di cotanto principe accecato
del proprio amore della carne, morendo lasciò la giovane reina ricca
di grande tesoro, e governatora del suo reame, e povera di maturo
consiglio, e maestra e donna del suo barone, il quale come marito dovea
essere suo signore. E così verificando la parola di Salomone, il quale
disse, se la moglie avrà il principato, diventerà contraria al suo
marito. La detta Giovanna vedendosi nel dominio, avendo giovanile e
vano consiglio, rendeva poco onore al suo marito, e reggeva e governava
tutto il Regno con più lasciva e vana che virtudiosa larghezza: e
l’amore matrimoniale per l’ambizione della signoria, e per inzigamento
di perversi e malvagi consigli, non conseguiva le sue ragioni, ma
piuttosto declinava nell’altra parte. E però si disse che per fattura
malefica la reina parea strana dall’amore del suo marito. Per la qual
cagione de’ reali e assai giovani baroni presono sozza baldanza, e poco
onoravano colui che attendevano per loro signore. Onde l’animo nobile
del giovane, vedendosi offendere, e tenere a vile a’ suoi sudditi,
lievemente prendeva sdegni. E moltiplicando le ingiurie per diversi
modi, dalla parte della sua donna e de’ suoi baroni, per giovanile
incostanza, alcuna volta con la reina, alcuna volta con i baroni usò
parole di minacce, per le quali, coll’altra materia che qui abbiamo
detta, appressandosi il tempo della sua coronazione, s’avacciò la
crudele e violente sua morte. Onde avvenne, che per fare la vendetta
Lodovico re d’Ungheria, fratello anzinato del detto Andreasso, con
forte braccio venne nel Regno non contastato da niuno de’ reali, o
da altro barone, se non solo da M. Luigi di Taranto, il quale dopo la
morte del duca Andreasso, per operazione della imperadrice sua madre,
di M. Niccola Acciaiuoli di Firenze suo balio, avea tolta la detta
reina Giovanna per sua moglie. E innanzi la dispensagione, ch’era sua
nipote in terzo grado, temendo il giovane d’entrare nella camera alla
reina, confortatolo, e presolo per lo braccio dal detto suo balio,
in segreto sposò la detta donna: e in palese fu dispensato il detto
matrimonio da santa Chiesa. Il quale M. Luigi si mise a contastare
alcuno tempo alla gente del detto re d’Ungheria, venuta innanzi che
la persona del detto re. Ma sopravvenendo il re, la reina Giovanna
in prima, e appresso M. Luigi, con certe galee in fretta, e male
provveduti fuori che dello scampo delle persone, fuggirono in Toscana,
e poi passarono in Proenza.


CAP. X.

_Come il re d’Ungheria fece ad Aversa uccidere il duca di Durazzo._

Lodovico re d’Ungheria giunto ad Aversa, fece suo dimoro in quel luogo
ove fu morto il fratello. E ivi tutti i baroni del Regno l’andarono a
vicitare, e fare la reverenza come zio, e governatore di Carlo Martello
infante, figliuolo del detto duca Andreasso, e della reina Giovanna,
a cui succedeva il reame. I reali, ciò furono M. Ruberto prenze di
Taranto, M. Filippo suo fratello, M. Carlo duca di Durazzo, che avea
per moglie donna Maria sirocchia della reina Giovanna, e M. Luigi e
M. Ruberto suoi fratelli andarono ad Aversa confidentemente a fare
la reverenza al detto re d’Ungheria; e ricevuti da lui con infinta e
simulata festa, stettono con lui infino al quarto giorno. E mosso per
andare da Aversa a Napoli con grande comitiva, oltre alla sua gente,
di quella de’ reali e del Regno, rimaso addietro, e cavalcando con
lui il duca di Durazzo, il re gli disse: menatemi dove fu morto mio
fratello. E senza accettare scusa condotto al luogo, il detto duca di
Durazzo sceso del palafreno, già conoscendo il suo mortale caso, disse
il re: traditore del sangue tuo, che farai? E tirato per forza, come
era ordinato, infino ove fu strangolato il duca Andreasso, tagliatali
la testa da un infedele Cumino, in sul sabbione dal Gafo fu in due
pezzi gittato, in quell’orto e in quello luogo dove fu gittato il duca
Andreasso. E in quello stante furono presi gli altri reali, e ordinata
la condotta sotto buona guardia, e con loro il piccolo infante Carlo
Martello, furono mandati in Ungheria. Il quale Carlo poco appresso
giunto in Ungheria morì. E M. Ruberto prenze di Taranto, e ’l fratello
e’ cugini furono messi in prigione, e insieme ritenuti sotto buona
guardia.


CAP. XI.

_La cagione della morte del duca di Durazzo._

Questo duca di Durazzo non si trovò che fosse autore della morte del
duca Andreasso, ma però ch’egli come molto astuto, avea, non senza
alcuna espettazione di speranza del Regno, coll’aiuto del zio cardinale
di Pelagorga, procacciato dispensazione dal papa, colla quale ruppe
quattro grandi misteri. Ciò furono, violando il testamento e l’ordine
e la concordia presa dal re Ruberto, e Umberto Martello re d’Ungheria,
ove era disposto che il matrimonio di dama Maria sirocchia della
reina Giovanna si dovesse fare, a conservagione della successione
del regno colla casa di Carlo Umberto, discendenti di Carlo Martello,
in certo caso di morte, o di mancamento di figliuoli alla reina. La
quale Maria il detto duca si prese per moglie. E il saramento di
ciò prestato per lo detto duca, e per altri reali in sul corpo di
Cristo; e la dispensagione di potere prendere la nipote per moglie,
la quale si prese e menò di quaresima. E bene che col duca Andreasso
si ritenesse mostrandoli amore, nondimeno lungo tempo segretamente
fece impedire a corte la diliberazione della sua coronazione. Onde
per questo soprastare fu fatto l’ordine e messo a esecuzione il
detestabile e patricida della sua morte: e questa fu la cagione perchè
il re d’Ungheria il fece morire. Di questa morte, e della carceragione
de’ reali nacque grande tremore a tutto il regno. E fu il re reputato
crudele non meno per la carceragione degl’innocenti giovani reali, che
per la morte del duca di Durazzo.


CAP. XII.

_Come il re d’Ungheria entrò in Napoli._

Fatta il re d’Ungheria parte della sua vendetta, e ricevuto in Napoli
come signore, e ordinato i magistrati, e comandato giustizia per tutto
il regno, cominciò ad andare vicitando le città e le provincie. E
da tutti i baroni prese saramento per Carlo Martello suo nipote. E
nell’anno 1348 quasi tutto il regno l’ubbidia, salvo che in Puglia
era contra lui il forte castello d’Amalfi della montagna, il quale si
teneva per la reina, e per M. Luigi di Taranto. E questo guardavano
masnade italiane con cento cavalieri tedeschi, capitano della gente
e del castello M. Lorenzo figliuolo di M. Niccola degli Acciaiuoli di
Firenze, giovane cavaliere, e di grande cuore, e di buono aspetto. Non
avendo ancora mandato il detto re in terra d’Otranto, nè in Calavra,
i giustizieri che v’erano per la reina faceano l’uficio per lei, e non
ubbidivano al re d’Ungheria, ed egli non strignea il paese, e però non
vi si mostrava ribellione.


CAP. XIII.

_Come il re d’Ungheria vicitava il regno di Puglia._

In questi dì essendo la mortalità già cominciata nel Regno per tutto,
nondimeno il re cavalcava vicitando le terre del Regno. Ed essendo
stato in Abruzzi, in Puglia, e in Principato, tornò a Napoli del mese
d’aprile del detto anno: e trovati già morti alquanti de’ suoi baroni,
sentì che certi conti e baroni del Regno faceano cospirazione contro
a lui. E impaurito in se medesimo per la morte de’ suoi, e per la
generale mortalità, avegnachè fosse di molto franco cuore, non gli
parve tempo da ricercare quelle cose con alcuno sospetto: anzi con
savia continenza mostrava a’ baroni piena confidenza. E copertamente
(eziandio al suo privato consiglio) intendea a fornire tutte le buone
terre e castella del Regno di gente d’arme e di vittuaglia. E con seco
aveva uno barone della Magna che avea nome Currado Lupo. Costui aveva
il re provato fedele e ardito in molti suoi servigi, e a lui accomandò
milledugento cavalieri tedeschi che aveva nel Regno. E un suo fratello,
ch’avea nome Guelforte, mise nel castello nuovo di Napoli dove era
l’abitazione reale, con buona compagnia, e bene fornito d’ogni cosa
da vivere, e d’arme e di vestimento e calzamento, e gli accomandò la
guardia di quello castello; e fornì il castello di Capovana, e quello
di Santermo sopra la città di Napoli, e il castello dell’Uovo. E
tratto del Regno il doge Guernieri Tedesco, cui egli avea soldato con
millecinquecento barbute quando entrò nel Regno, non fidandosi di lui,
lasciò suo vicario alla guardia del detto reame il detto Currado Lupo;
e ’l doge Guernieri malcontento del re, con sue masnade di Tedeschi si
ridusse in Campagna.


CAP. XIV.

_Come il re d’Ungheria partitosi del Regno tornò in Ungheria._

Avendo il detto re ordinata la sua gente e le sue terre in tutte le
parti del Regno, le quali e’ possedeva: e ammaestrati in segreto i
suoi vicari e castellani di buona guardia, non mostrando a’ baroni
del Regno, nè eziandio a’ suoi, che del Regno si dovesse partire, si
mosse da Napoli, dove avea fatto poco dimoro, e andonne in Puglia; e
ordinata la guardia delle terre e delle castella di là in mano di suoi
Ungheri, avendo fatto armare nel porto di Barletta una sottile galea,
subitamente, improvviso a tutti quelli del Regno, all’uscita di Maggio
l’anno 1348, vi montò suso con poca compagnia, e fece dare de’ remi in
acqua, e senza arresto valicò sano e salvo in Ischiavonia, e di là con
pochi compagni a cavallo se n’andò in Ungheria. Questa subita partita
di cotanto re fu tenuta follemente fatta da molti, e da lieve e non
savio movimento d’animo, e molti il ne biasimarono. Altri dissono che
provvedutamente e con molto senno l’avea fatto, avendo diliberato il
partire nell’animo suo per tema della mortalità, e non vedendo tempo
da potersi scoprire contra i baroni, i quali sentiva male disposti
alla sua fede, come detto è, e commendaronlo di segreto e provveduto
partimento.


CAP. XV.

_Novità del reame di Tunisi, e più rivolgimenti di quello._

In questo mese di maggio avendo Balase re del Garbo e della Bella
Marina prima conquistato il reame di Trenusi, e montatone in superbia
ambizione, trattò con Alesbi fratello del re di Tunisi: e fatta sua
armata per mare, e grande oste per terra, improvviso al re di Tunisi
fu addosso, e senza contasto, avendo il ricetto d’Alesbi, entrò
nella città, e prese il re, e di presente il fece morire. E avendo la
signoria, non attenne i patti ad Alesbi, il quale partito di Tunisi,
e aggiuntosi grande copia d’Arabi del reame, venne verso Tunisi. Il
re Balase accolta grande oste andò contro a lui, e commissono insieme
mortale battaglia, nella quale morì la maggiore parte della gente del
re Balase, ed egli sconfitto si fuggì in Carvano, suo forte castello;
e assediato in quello dagli Arabi, per danari s’acconciò con loro, e
tornossi a Tunisi. Alesbi da capo co’ gli Arabi tornò sopra Tunisi: ma
Balase si tenea la guardia delle terre, sicchè gli Arabi non potendo
combattere si tornarono in loro pasture. Avea Balase quando si partì
di suo reame lasciato nella città reale di Fessa Maumetto suo nipote,
e in Tremus Buevem suo figliuolo. Costoro avendo sentito come Balase
era sconfitto e assediato dagli Arabi, senza sapere l’uno dell’altro,
catuno si rubellò e fecionsi fare re: il figliuolo in Tremus, e il
nipote in Fessa. E sentendo Buevem che Maumetto s’era levato re in
Fessa, parendogli ch’egli avesse occupata la sua eredità, propose
nell’animo suo d’abbatterlo, e così gli venne fatto, come innanzi al
suo debito tempo racconteremo.


CAP. XVI.

_Come per la partita del re d’Ungheria del Regno i baroni e’ popoli si
dolsono._

Sentendo gli uomini e i baroni del Regno la subita partita del re
d’Ungheria si maravigliarono forte, non ne avendo di ciò conosciuto
alcuno indizio. E molte comunanze e baroni ch’amavano il riposo del
Regno, e portavano fede alla sua signoria ne furono dolenti; perocchè
non ostante che fosse nato e nutricato in Ungheria, e avesse con seco
assai di quella gente barbara, molto mantenea grande giustizia, e non
sofferia che sua gente facesse oltraggio o noia a’ paesani, anzi gli
puniva più gravemente: e fece de’ suoi Ungheri per non troppo gravi
falli aspre e spaventevoli giustizie. E le strade e i cammini facea
per tutto il Regno sicure. E avea spente le brigate de’ paesani, delle
quali per antica consuetudine soleano grandi congregazioni di ladroni
fare, i quali sotto loro capitani conturbavano le contrade e’ cammini:
e per questo pareva a’ paesani essere in istato tranquillo e fermo da
dovere bene posare. E alquanti altri baroni che male si contentavano,
e gentili uomini di Napoli, per la morte del duca di Durazzo, e per
la presura de’ reali a cui e’ portavano grande amore, e perchè il
re non facea loro troppo onore, gli volevano male, e furono contenti
della sua partita. Gli altri se ne dolsono assai, e parve loro che il
Regno rimanesse in fortuna e in male stato, e che il peccato commesso
della morte del re Andreasso, e l’aggravamento de’ peccati commessi
per la troppa quiete de’ paesani, e per la soperchia abbondanza in
che si sconoscevano a Dio, non fosse punita, e meritasse maggior
disciplina e spogliamento di que’ beni, dai quali procedeva la viziosa
ingratitudine, come avvenne, e seguendo nostra materia diviseremo.


CAP. XVII.

_Come si reggeva la sua gente nel Regno partito il re._

Partito il re d’Ungheria del Regno, la cavalleria dei Tedeschi e
degli Ungheri, governata per buoni capitani, con le masnade de’ fanti
a piè toscani che aveano con loro, si manteneano chetamente senza
villaneggiare i paesani. E rispondea l’una gente all’altra tutti
ubbedendo a M. Currado Lupo, cui il re avea lasciato vicario, il quale
manteneva giustizia ov’egli distrignea. E gli uomini del Regno benchè
si vedessono in debole signoria, non si ardivano a muovere contro
ai forestieri, e non parea però loro bene stare. Ma i baroni che non
amavano il re d’Ungheria, volevano che la reina e M. Luigi tornassono
nel Regno; e l’università di Napoli, co’ gentiluomini di Capovana e di
Nido, d’un animo deliberarono il simigliante; e mandarono in Proenza,
dicendo che di presente dovessono tornare nel Regno, e fare capo a
Napoli ove sarebbono ricevuti onorevolemente, mostrando come i paesani
si contentavano male della signoria de’ Tedeschi e degli Ungheri, e che
in brieve tempo col loro aiuto sarebbono signori del reame. Aggiugnendo
che i soldati Ungheri e Tedeschi si rammaricavano forte, che il re
d’Ungheria non mandava danari per le loro paghe, ond’eglino erano di
lui malcontenti; e il doge Guernieri colla sua compagnia de’ Tedeschi
ch’era in Campagna s’offeria d’essere colla reina e con M. Luigi contro
alla gente del re d’Ungheria, in quanto il volesse conducere al suo
soldo: promettendo fedelmente per se e per le sue masnade d’aiutarli
riacquistare il Regno.


CAP. XVIII.

_Come messer Luigi si fe’ titolare re al papa, e mandò nel Regno._

Messer Luigi trovandosi in corte di papa marito della regina Giovanna,
e non re, gli parve, avendo diliberato di tornare nel Regno, che li
fosse di necessità avere titolo di re: acciocchè avendo a governare
colla reina le cose del reame, e a fare lettere da sua parte e della
reina, il titolo non disformasse, perocchè ancora la santa Chiesa
non avea diliberato di farlo re di Cicilia, si fece titolare il re
Luigi d’altro reame, il quale non avea, nè era per poter avere. E
d’allora innanzi cominciarono a scrivere le lettere intitolandole in
questo modo: _Ludovicus et Ioanna Dei gratia rex et regina Hierusalem
et Ciciliae_. E d’allora innanzi M. Luigi fu chiamato re. Il detto
re Luigi e la reina Giovanna avendo il conforto del ritornare nel
Regno, come detto è, senza soggiorno procacciarono di ciò fare. E
trovandosi poveri di moneta, richiesono d’aiuto il papa e i cardinali,
il quale non impetrarono. Allora per necessità venderono alla Chiesa
la giurisdizione che la reina avea nella città di Vignone per fiorini
trentamila d’oro. E nondimeno richiesono baroni, e comunanze, e
prelati, limosinando d’ogni parte per lo stretto bisogno. E con
molta fatica feciono armare dieci galee di Genovesi, e pagaronle
per quattro mesi. E in questo mezzo il re Luigi mandò innanzi a
se nel Regno M. Niccola Acciaiuoli di Firenze suo balio con pieno
mandato, il quale trovando la materia disposta al proponimento del suo
signore, incontanente condusse il doge Guernieri, ch’era in Campagna
con milledugento barbute di Tedeschi, ch’erano in sua compagnia. E
ordinato le cose prestamente, mandò sollecitando il re e la reina che
senza indugio venissono a Napoli con le loro galee: che essendo nel
Regno le loro persone, con l’aiuto di Dio e de’ baroni del Regno, che
desideravano la loro tornata, e de’ Napolitani, e del doge Guernieri,
cui egli avea condotto con buone masnade, e con le sue galee e’
sarebbono a queto signori del Regno, e non conoscea che la gente del
re d’Ungheria a questo potesse riparare, sicchè in brieve al tutto
sarebbono signori.


CAP. XIX.

_Come il re e la reina ritornarono nel Regno._

Avendo il re e la reina queste novelle, incontanente con quei baroni
che poterono accogliere di Proenza, e con la loro famiglia, si
raccolsono a Marsilia in su le dette dieci galee de’ Genovesi: ed
avendo il tempo acconcio al loro viaggio, sani e salvi in pochi giorni
arrivarono a Napoli, all’uscita del mese d’agosto del detto anno.
E perocchè le castella di Napoli, e quello dell’Uovo, e il castello
di Santermo, e ’l porto e la Tenzana erano nella signoria e guardia
della gente del re d’Ungheria, non si poterono mettere nel porto, nè
in quelle parti; anzi arrivarono fuori di Napoli sopra santa Maria del
Carmino, di verso ponte Guicciardi, e ivi scesono in terra; e il re e
la reina entrarono nella chiesa di Nostra Donna per aspettare i baroni
e l’università di Napoli, che gli conducessono nella città.


CAP. XX.

_Come il re e la reina Giovanna entrarono in Napoli a gran festa._

I baroni ch’erano accolti a Napoli, aspettando la venuta del re e
della reina con la loro cavalleria, de’ quali erano caporali quegli
di san Severino, e della casa del Balzo, l’ammiraglio conte di
Montescheggioso, quelli dello Stendardo, il conte di Santo Agnolo,
que’ della casa della Raonessa, e di Catanzano, e molti altri. I quali
forniti di molti cavalli e di ricchi arredi e di nobili robe e arnesi,
con loro scudieri vestiti d’assise, e’ gentili uomini di Napoli con
loro proprio, apparecchiati pomposamente a cavallo e a piè con molta
festa si misono ad andare al Carmino per conducere il re e la reina
in Napoli con molta allegrezza; e da parte i Fiorentini e Sanesi e
Lucchesi mercatanti che allora erano in Napoli, e Genovesi e Provenzali
e altri forestieri, catuna gente per se, vestiti di ricche robe di
velluti e di drappi di seta e di lana, con molti stormenti d’ogni
ragione, sforzando la dissimulata festa, andarono incontro al re e
alla reina. E giunti a loro, e fatta catuna compagnia la riverenza,
apparecchiati nobilissimi destrieri, montati a cavallo, addestrati
da’ baroni, sotto ricchi palii d’oro e di seta con molte compagnie
d’armeggiatori innanzi, in prima il re, a cui andava in fronte il duca
Guernieri co’ suoi Tedeschi, smovendo il popolo, e dicendo: gridate
viva il signore: e così gridando, fu la parola da molti notata, perchè
era a loro nuovo titolo, non dicendosi viva il re, e con ragione dire
non lo potevano a quella stagione. E con questa festa il condussono
a Napoli; e perchè l’abitazioni reali erano tutte nella forza de’
nemici, il collocarono ad Arco, sopra Capovana, nelle case che furono
di messere Aiutorio. E appresso di lui con somigliante festa vi
condussono la reina. La gente, benchè sforzata si fosse di fare festa,
pure s’avvedea per le molte città e castella che il re d’Ungheria avea
nel Regno, e per la buona gente che v’era alla guardia, che questa
tornata del re Luigi e della reina Giovanna era piuttosto aspetto di
guerra e di grande spesa, e sconcio del paese e della mercanzia e de’
forestieri, che cominciamento di riposo, come poi n’avvenne.


CAP. XXI.

_Come il re Luigi si fe’ fare cavaliere, e da cui._

Vedendosi il re Luigi, e conoscendo il bisogno che avea di buono
aiuto, e veggendo che la maggiore forza de’ suoi cavalieri era nel
duca Guernieri, acciocchè per onorevole beneficio più lo traesse alla
sua fede e amore, ordinò di farsi fare cavaliere per le sue mani,
della qual cosa avvilì se, per onorare altrui. E ordinata gran festa
per la sua cavalleria, del mese di settembre del detto anno, si fece
fare cavaliere al detto doge Guernieri, ed egli in quello stante fece
appresso ottanta altri cavalieri della città di Napoli, e d’altri
paesi del Regno. La libertà grande che ’l re dimostrò nel tedesco duca
Guernieri tosto trovò vana in colui, come per la sua corrotta fede nel
processo della nostra materia al suo tempo racconteremo.


CAP. XXII.

_Brieve raccontamento di cose fatte per il re d’Inghilterra contra
quello di Francia._

Richiede il nostro proponimento, per le cose che avremo a scrivere de’
fatti del re di Francia e di quello d’Inghilterra per la loro guerra,
che noi ci traiamo un poco addietro alle cose occorse più vicine,
acciocchè quelle che seguiranno abbiano più chiaro intendimento.
Essendo il valoroso re Adoardo d’Inghilterra passato in Normandia, del
mese d’agosto, gli anni di Cristo 1347, e avendo preso Camoboroso e
Saulu e più altre ville, venendo verso Parigi con quattromila cavalieri
e quarantamila sergenti, tra’ quali avea molti arcieri, e fatto
d’arsioni e di preda gravi danni al paese, s’accampò a Pussì e a San
Germano, presso a Parigi a due leghe. Il re di Francia era andato colla
sua forza verso Camo per farlisi incontro, e non trovandolo nel paese,
si tornò addietro, e accolta molta baronia e cavalieri e sergenti
di suo vassallaggio, s’accampò fuori di Parigi con più di settemila
cavalieri e sessantamila sergenti: il re d’Inghilterra, sentendo la
tornata del re di Francia, si levò da campo scostandosi da Parigi.
Il re di Francia con grande baldanza il seguitò con la sua gente,
tanto che sopraggiunse il re d’Inghilterra, che andava assai a lenti
passi per non mostrare paura: e aggiugnendosi l’una oste all’altra,
il re d’Inghilterra vedendosi presso il re di Francia, e quello di
Boemia e quello di Maiolica con molti baroni, e con più di due tanti
cavalieri che non avea egli, come signore di grande cuore e ardire,
di presente s’apparecchiò alla battaglia, intra Crescì e Albevilla.
E ordinò tutto il suo carreaggio alla fronte a modo d’una schiera, e
di sopra alle carra mise i cavalieri armati, e a piè d’ogni parte i
suoi arcieri. E sopravvenendo l’assalto de’ Franceschi, baldanzosi,
con grande empito cominciarono la battaglia. Gl’Inglesi fermi al loro
carreaggio, con l’ordine dato agli arcieri, senza perdere colpo,
di loro saette fedivano i cavalli e’ cavalieri de’ Franceschi. E
vedendo gl’Inglesi fediti molti de’ cavalli e de’ cavalieri de’ loro
avversari, a uno segno dato ordinate le guardie de’ sergenti sopra il
carreaggio, corsono i cavalieri a’ loro cavalli che aveano a destro
dietro al carriaggio, e montati e assettati sopra i loro cavalli,
con savia condotta vennono alle spalle de’ nimici, ed assalirono i
Franceschi con dura battaglia. I Franceschi che erano re e baroni
d’alto pregio manteneano la battaglia vigorosamente, la quale durò
da mezza nona alle due ore di notte; ove si dimostrarono di grandi
operazioni d’armi di valorosi baroni e cavalieri da catuna parte. Ma
perocchè i Franceschi e i loro cavalli erano più stanchi e magagnati
dalle saette degl’Inglesi, e molti conducitori di loro morti, come fu
la volontà d’Iddio la vittoria rimase al re d’Inghilterra, con grande
e grave danno de’ Franceschi. Morto vi fu il valente re di Boemia,
figliuolo dello imperatore Arrigo di Luzimborgo, e il duca di Loreno,
il conte di Lanzone fratello del re di Francia, e sei altri conti, con
milleseicento cavalieri grande parte baroni e banderesi, e morironvi
ventimila pedoni; fra i quali furono i Genovesi che erano andati là
con dodici galee, che pochi ne camparono. Ed il re Filippo di Francia
di notte, con sei tra prelati e baroni, e sessanta sergenti a piè,
uscì della battaglia, e campò per grazia della notte. Sul campo si
trovarono molti cavalli morti e bene quattromila fediti. E fatta questa
battaglia a dì 26 d’agosto nel 1347, il re d’Inghilterra poco appresso
pose assedio al forte castello di Calese sulla marina, e per assedio il
vinse: e fattolo più forte, per avere porto nel reame e nella marina
di Francia, lasciato nel paese il conte d’Erbi duca di Lancastro,
suo cugino, a guerreggiare, con duemila cavalieri e ventimila pedoni
i più arcieri, con grande onore si tornò in Inghilterra. Il conte
d’Erbi entrò in Guascogna l’anno appresso, e conquistò più terre di
quelle che vi tenea il re di Francia; e rotti in più abboccamenti i
cavalieri franceschi, se ne venne cavalcando e predando il paese infino
alla città di Tolosa; ma aggravando la mortalità quei paesi, si tornò
addietro con grande preda. E fatta tregua dall’uno re all’altro, con
grande onore del re d’Inghilterra, posò la guerra per alcuno tempo.


CAP. XXIII.

_Come gli Ubaldini furo cominciatori della guerra che il comune di
Firenze ebbe con loro._

Avendo narrato de’ fatti de’ due reami, cominciano le novità della
nostra città di Firenze. Negli anni di Cristo 1348, essendo gli
Ubaldini in pace, ma in corrotta fede col nostro comune, fidandosi
nelle loro alpigiane fortezze, cominciarono a ricettare sbanditi del
comune di Firenze: e insieme con loro entravano di notte nel Mugello,
rubando le case e uccidendo gli uomini, e ricoglieansi nell’alpe con
le ruberie. E avendo fatto questo più volte di notte, il cominciarono
a fare di dì. E tornando d’Avignone uno Maghinardo da Firenze con
duemila fiorini d’oro, gli Ubaldini il seguirono e uccisono, rubandolo
sul contado di Firenze. E non volendone fare ammenda alla richesta del
comune, i Fiorentini mandarono nell’alpe suoi soldati a piè e a cavallo
col capitano della guardia. E stati più dì sopra le terre e sopra i
fedeli degli Ubaldini feciono loro gran danno, e senza alcuno contasto
si tornarono a Firenze.


CAP. XXIV.

_Come i fedeli del conte Galeotto si rubellarono da lui e dieronsi al
comune di Firenze._

In questo anno, i fedeli del conte Galeotto de’ conti Guidi si
rubellarono da lui, perocchè lungamente gli avea male trattati, per
sua crudeltà e dissoluta vita: e all’entrata del mese di marzo del
detto anno gli tolsono il forte castello di san Niccolò, e tutte le sue
terre e tenute intorno a quello, e ’l suo tesoro e arnesi, che n’era
fornito nobilmente, e di presente si diedono al comune di Firenze. Il
quale, perocchè il detto conte sempre avea nimicato il nostro comune,
perocchè era ghibellino, ricevette la fortezza e gli uomini in sua
giurisdizione e libera signoria, con quelle solenni cautele che i
detti uomini poterono fare; e fecionli popolani e contadini, dando loro
per alcuno tempo certe immunità. E ordinata la guardia delle castella
nelle mani de’ cittadini, a’ popoli diede podestà che gli reggesse, e
messe le castella e gli uomini ne’ suoi registri. Dinominò e intitolò
l’acquisto, il contado di san Niccolò del comune di Firenze.


CAP. XXV.

_Come i Fiorentini feciono guerra agli Ubaldini, e presero Montegemmoli
e loro castella._

Vedendo i Fiorentini che la latrocina superbia degli Ubaldini non
si gastigava per una battitura, feciono decreto, che ogni anno
si dovesse tornare sopra di loro, tanto che fossono privati delle
alpigiane spelonche. E per questa cagione, il verno furono chiamati
otto cittadini uficiali sopra provvedere e fornire la guerra: i quali,
del mese di giugno 1349, mandarono l’oste del comune nell’alpe, la
quale si dirizzò a Montegemmoli, una rocca quasi inespugnabile: nella
quale era Maghinardo da Susinana e due suoi figliuoli, con parecchie
masnade di franchi masnadieri, i più usciti di Firenze. Era fuori
della rocca in su la stretta schiena del poggio, alla guardia della
via ch’andava al castello, una torre forte e bene armata: innanzi
alla torre una tagliata in su la schiena del poggio, con forte
steccato: e a questa guardia, per voglia di fare d’arme, i caporali
de’ masnadieri del castello erano scesi co’ loro compagni: e la gente
del comune di Firenze avendo fermo il loro campo, a intendimento di
vincere il castello per assedio, e molestarlo con dificii i quali
vi faceano conducere, alquanti masnadieri s’appressarono verso la
guardia della torre per badaluccare. I valenti masnadieri d’entro, per
troppa baldanza, uscirono fuori della tagliata incontro alla gente de’
Fiorentini, badaluccando e facendo gran cose d’arme per lo vantaggio
che aveano del terreno. In questo stante i cavalieri de’ Fiorentini
montando il poggio per dare vigore a’ loro masnadieri, cominciarono
a scendere de’ cavalli, e a pignersi innanzi con fanti e a’ nemici, i
quali per non perdere il terreno, con folle prodezza attesono tanto,
che i cavalieri e’ masnadieri de’ Fiorentini co’ balestrieri furono
mischiati tra loro, innanzi che si potessono ritrarre alla fortezza.
E volendosi ritrarre, per lo soperchio de’ loro avversari non poterono
fare, che a un’ora con loro insieme non entrassono dentro alli steccati
i masnadieri fiorentini, e a loro aiuto erano tratti tanti balestrieri,
che non lasciarono a’ nemici riprendere la fortezza della torre: anzi
la presono per loro. E ritraendosi i masnadieri degli Ubaldini per
loro scampo nella rocca, continuando la battaglia stretta alle mani,
entrarono i Fiorentini cacciando gli avversari nel primo procinto. E
crescendo della gente dell’oste la loro forza, presono tutto, fuori
de’ palagi e torri dell’ultima fortezza, ov’era racchiuso Maghinardo
e la moglie, e due suoi figliuoli con loro compagnia: i quali si
difenderono vigorosamente. Essendo il dì e la notte combattuti dalla
gente de’ Fiorentini, Maghinardo e’ figliuoli, benchè fossero in
fortezza da potersi difendere lungamente, conobbono il loro pericolo.
E sentendosi male d’accordo per loro quistioni con gli altri Ubaldini
loro consorti, si deliberarono di dare la rocca a’ Fiorentini, e di
volere essere contro a’ suoi consorti co’ Fiorentini. E fatti i patti,
e fermi a Firenze, diedono la rocca libera al comune di Firenze: e il
comune prese il saramento della fede promessa, li ricevette in amicizia
e cittadinanza, e ordinarono loro la provvigione promessa: e dati loro
cavalieri e pedoni si mossono a guerreggiare gli altri Ubaldini. E
innanzi che l’oste de’ Fiorentini tornasse, assediò Montecolloreto, e
presonlo; e misonvi fornimento e buona guardia. Andarono a Roccabruna
ed ebbonla: ed entrarono nel Podere e presono Lozzole per trattato.
E per trattato fu dato loro la signoria di Vigiano e di più altre
tenute, che appartenevano al detto Maghinardo e a certi altri degli
Ubaldini che feciono il comandamento del comune. E andarono intorno a
Susinana, guastando le case e’ campi di fuori; e tentando di volerlo
combattere, trovarono il castello sì forte e sì bene fornito alla
difesa, che lasciarono stare, e andarono a Valdagnello, e dieronvi una
battaglia, senza potervi acquistare per la fortezza del sito, e perchè
era bene provveduto alla difesa: e però guastarono i campi e le ville
d’intorno. E fornito che ebbono tutte le castella che aveano acquistate
di vittuaglia e d’arme e di buona guardia, avendo fatto agli Ubaldini e
a’ loro fedeli gran danno, del mese d’agosto, gli anni di Cristo 1349,
senza alcuno impedimento, sani e salvi con vittoria si tornarono alla
città di Firenze.


CAP. XXVI.

_Come il re di Francia comperò il Dalfinato._

Il re di Francia posandosi nella tregua col re d’Inghilterra, avendo
papa Clemente sesto, suo protettore ne’ fatti temporali, perocchè
per lui si teneva essere al papato, e amava sopra modo d’accrescere
i suoi congiunti, i quali erano uomini del re di Francia, e però il
re traeva in sussidio della guerra danari al bisogno; e le decime del
reame e tutte grazie che volea domandare il papa senza mezzo l’otriava,
trapassando l’onestà del suo pontificato: e perocchè i cardinali erano
la maggior parte di suo reame, non si ardivano a contrapporre a cosa
che volesse. Era in que’ dì il Dalfino di Vienna uomo molle, e di poca
virtù e fermezza. Costui alcuno tempo tenne vita femminile e lasciva,
vivendo in mollizie: ed appresso volle usare l’arme: e andò capitano
per la Chiesa alle Smirne in Turchia, e dove poteva acquistare onore
e pregio, tornò con poca buona fama: e per bisogno impegnò alla Chiesa
il Dalfinato per fiorini centomila d’oro: ed essendo morta la moglie,
credendo prosperare in abito chericile, sperando in quello divenire
cardinale, vendè al re Filippo di Francia il Dalfinato, contro alla
volontà de’ suoi paesani, e pagò la Chiesa: e fatto cherico fu dal
papa promosso in patriarca.... nel quale finì sua vita spegnendo
la fama della casa sua. E il re di Francia, perdendo per la guerra
d’Inghilterra in ponente, accresceva senza guerra in levante i confini
al suo reame.


CAP. XXVII.

_La cagione perchè il re d’Araona tolse Maiolica al re._

Vera cosa fu, che il re di Maiolica nella sua infanzia si nutricò co’
reali di Francia, e poi che fu re di Maiolica, essendo dissimigliante
a’ Catalani onde traeva suo origine, mostrò d’essere molto scienziato
e adorno di bei costumi. Disdegnò di rendere al re d’Araona l’omaggio
debito, il quale si pagava con la reverenzia d’un bacio: e schifo della
vita catalanesca e di loro costumi, seguiva i Franceschi; la qual
cosa il fece sospetto al suo legnaggio. Cugino era del re d’Araona,
e la sirocchia carnale avea per moglie, della quale avea figliuoli.
Nondimeno il re d’Araona fece apparecchiamento d’arme contro a lui, e
trattato occulto co’ cittadini di Maiolica. Per lo quale, essendo egli
a Perpignano, e venendo sopra loro il re d’Araona, volendo mostrare di
volersi difendere, il feciono venire in Maiolica, mostrando di volerlo
atare fedelmente. Venuta la gente col re d’Araona, e scesa nell’isola,
accogliendo il consiglio in Maiolica per volere dare ordine alla
difesa, essendo tempo da potere scoprire il loro tradimento, feciono
dire al loro re, o che facesse la volontà del re d’Araona, o che se
n’andasse. Vedendosi tradito da’ suoi cittadini, i quali aveano già
abbarrata la città contro a lui, si ricolse in fretta, per campare la
persona, in una galea. E partendosi dell’isola, le porte della città
furono aperte alla gente del re d’Araona: e data loro la signoria di
tutta l’isola, con patto che ella non dovesse tornare per alcuno tempo
al loro re nè a’ suoi discendenti.


CAP. XXVIII.

_Come il re di Maiolica vendè la sua parte di Mompelieri al re di
Francia._

Il re di Maiolica essendo cacciato dell’isola da’ suoi sudditi, venuta
l’isola nella signoria del re d’Araona, e avendo poco di quello che il
suo titolo reale richiedea, disiderando d’accogliere moneta, e d’avere
aiuto dal re di Francia, al cui servigio era stato lungamente nelle
sue guerre e battaglie personalmente, il richiese con grande istanza
d’aiuto, acciocchè potesse ricoverare lo suo, ma da lui non potè avere
alcuno aiuto. E stretto da grave bisogno, vendè al detto re di Francia
la propietà e giurisdizione ch’avea in comune consorteria col detto re
nella metà di Mompelieri, per quello pregio che il re di Francia volle,
a buono mercato. E come povero e sventurato re venia cercando modo di
riacquistare l’isola di Maiolica. La qual cosa fu cagione della sua
finale morte, come innanzi al suo tempo racconteremo.


CAP. XXIX.

_Come s’ordinò il generale perdono a Roma nel 1349._

Essendo stato il giudicio della generale mortalità nell’universo
per giusta cagione, fu supplicato al papa che nel prossimo futuro
cinquantesimo anno la Chiesa rinnovellasse generale perdono in Roma.
Il papa Clemente sesto, col consiglio de’ suoi cardinali, e di molti
altri prelati e maestri in teologia, trovando che per lo dicreto fatto
per papa Bonifazio, ogni capo di cento anni dalla natività di Cristo
fosse ordinato generale perdono a Roma, per comune consiglio parve più
convenevole, considerando l’età umana che è brieve, che il perdono
fosse di cinquanta in cinquanta anni. Avendo ancora alcuno rispetto
all’anno Iubileo della santa Scrittura, nel quale catuno ritornava ne’
suoi propri beni: e i propri beni de’ cristiani sono i meriti della
passione di Cristo, per li quali ci seguita indulgenzia e remissione
dei peccati. E per questa cagione la santa madre Chiesa fece decreto
e ordine: che nel prossimo futuro cinquantesimo anno, per la natività
di Cristo, cominciasse a Roma generale perdono di colpa e di pena
di tutti i peccati a’ fedeli cristiani i quali andassono a Roma, dal
detto termine a uno anno, i quali fossono confessi e contriti de’ loro
peccati, e vicitassono ogni dì la chiesa di santo Pietro e di santo
Paolo e di santo Giovanni Laterano. E le dette visitazioni furono
stribuite a’ Romani trenta dì continovi, salvo che quello si omettesse
si potesse con un altro ristorare; ed agl’Italiani quindici dì, e
agli oltramontani a tali dieci, a tali cinque dì, e meno, secondo la
distanza de’ paesi. E nondimeno la Chiesa discretamente provvide, per
molti e diversi casi e cagioni che possono avvenire, ch’e’ cardinali e
gli altri legati che andarono per lo mondo, e stettono a Roma, avessono
autorità di potere dispensare del tempo come a loro paresse. E le
lettere furono fatte e mandate per corrieri sotto le bolle papali. In
prima per tutta la cristianità, e appresso per suoi legati a predicare
per tutto le sante indulgenze, acciocchè ciascuno s’apparecchiasse e
disponesse a potere ricevere il santo perdono. In Italia furono mandati
due cardinali, quello di Bologna sopra lo Mare, messer Annibaldo di
Ceccano, e messer Ponzo di Perotto di Linguadoca vescovo d’Orbivieto,
uomo onesto, e di grande autorità, il quale era vicario di Roma per
lo papa: fu commessa piena e generale legazione a potere a tutti
dispensare il tempo delle dette visitazioni come a lui paresse, ch’era
presente continuo nella città di Roma. Lasciando alquanto la santa
disposizione del perdono, ci occorrono meno piacevoli, e più gravi cose
al presente a raccontare.


CAP. XXX.

_Come il re di Maiolica andò per racquistare l’isola, e fuvvi morto._

Lo sventurato re di Maiolica non trovando aiuto dal re di Francia,
cui egli avea lungamente servito nelle sue guerre, nè dal papa, nè
da alcuno altro signore, strignendolo la volontà e ’l bisogno di
racquistare l’isola, come disperato d’ogni aiuto, avendo venduta la sua
parte di Mompelieri, accattò danari dal re di Francia sopra la villa
di Perpignano, ch’altro non gli era rimaso, e condusse cavalieri e
pedoni, e dodici galee di Genovesi fece armare al suo soldo, e alcuno
navilio di carico; sperando, quando fosse con forza d’arme nell’isola,
gli uomini del suo regno tornassono a lui, come forse a inganno gli era
dato intendimento, perocchè con alquanti era in trattato. Apparecchiata
l’oste, e ’l navilio con le dodici galee armate, del mese di... del
detto anno si mise in mare; e senza impedimento arrivò nell’isola di
Maiolica, presso alla città a dieci miglia; e ivi scesi in terra,
s’accampò con quattrocento cavalieri e cinquecento masnadieri,
aspettando che coloro della città con cui avea trattato, e il popolo
della terra il volessono come loro benigno e natural signore. Le dodici
galee de’ Genovesi avendo messo in terra il re, o che fosse di suo
comandamento, per mostrarsi più forte agli uomini dell’isola, o per
altre cagioni, si partirono da quella parte ove il re avea posto il
campo, e girarono da un’altra parte del’isola; e rimaso il re, e ’l
figliuolo, e l’altra gente senza il favore delle dodici galee, della
città di Maiolica subitamente uscirono più di seicento cavalieri con
grandissimo popolo, e vennero contro all’oste del re per combattere con
lui. Il re vedendosi i nimici appresso, potea stare alle difese tanto
che tornassero le sue galee: ma con vana confidanza de’ suoi regnicoli,
che non dovessero resistere contro a lui, senza attendere punto, si
volle mettere alla battaglia, per trarre a fine la sua impresa come la
fortuna il menava. E ordinata la sua gente, e confortata a ben fare,
mostrando che quivi non era altro rimedio che nel bene operare la virtù
delle loro persone, sì fedì tra i nemici, i quali erano cavalieri
catalani, maggiore quantità e migliore gente che i suoi soldati, e
guidati da buoni capitani, i quali ricevettono il re e i suoi cavalieri
francamente, per modo, che in poca d’ora furono sconfitti, e il re
morto. Il quale se avessono voluto potieno ritener prigione, ma rade
volte in fatti d’arme tra’ Catalani si trova mansuetudine: il figliuolo
fu preso, e rappresentato al zio re d’Araona, l’altra gente fu rotta
e sbarattata, e l’isola rimase libera al re d’Araona, e Mompelieri e
Perpignano al re di Francia.


CAP. XXXI.

_Come i baroni italiani e catalani per loro discordie guastarono
l’isola di Cicilia._

Avendo detto dell’isola di Maiolica, quella di Cicilia ci s’offera con
dissimigliante fortuna. Essendo per la mortalità morto il valoroso
duca Giovanni, balio e governatore dell’isola di Cicilia, rimaso
picciolo fanciullo di dieci anni messer Luigi figliuolo che fu di
don Pietro, il quale si fece appellare re di Cicilia, a cui aspettava
l’eredità del detto reame. Costui avea due fratelli minori di se, l’uno
chiamato Giovanni, l’altro Federigo. E non essendo della casa reale
nessuno in età che governasse l’isola per lo fanciullo, discordia
nacque tra i baroni: e dall’una parte erano i Palizzi caporali, e
con loro teneano quelli di Chiaramonte, e’ conti di Vintimiglia, e i
discendenti conti della casa degli Uberti di Firenze, de’ quali era
capo il conte Scalore, e con costoro teneano quasi la maggiore parte
degl’Italiani dell’isola. E questi si faceano chiamare la parte del re,
e a loro segno rispondeano le migliori città della marina dell’isola,
Messina, Siracusa, Melazzo, Cefalu, Palermo, Trapani, Mazzara, Sciacca,
Girgenti, Taormina, e gran parte delle buone terre e castella fra la
terra dell’isola. E dall’altra parte era don Brasco d’Araona caporale
con gli altri Catalani dell’isola, e il figliuolo di Giovanni Barresi
colla sua casa, genero di don Brasco, e molti altri di Catania, i quali
aveano a loro segno alla marina la città di Catania, Iaci, Alicata,
Tose, la Catona, e il capo d’Orlando; e fra terra grande numero di
città e di castella. E per simigliante modo si faceano costoro chiamare
la parte del re. E per le loro divisioni cominciarono a far guerra
l’uno contra l’altro. E catuna parte s’armava, e afforzava d’avere
seguito di gente dell’isola: e catuno volea governare il reame per
lo re, e non potendosi trovare via d’accordo tra loro, cominciarono
a cavalcare l’uno sopra l’altro; e dove si scontravano si combatteano
mortalmente. E spesso rompea e sconfiggea l’una gente l’altra, e senza
misericordia a tenere prigione s’uccidevano insieme, e montando la loro
sfrenata mala volontà, cominciarono ad ardere le loro possessioni e
le biade ne’ campi, come fossono in terra di nimici; e facendo questo
guasto, oggi in una contrada, e domani nell’altra, consumarono il paese
senza alcuna misericordia. E seguitando l’uno dì appresso dell’altro
questa pestilente furia tra loro, in poco tempo fu tanta tribolazione
tra’ paesani, e tanta disfidanza, che lasciarono il coltivamento delle
terre, e il nutricamento del bestiame: onde avvenne che quello paese,
il quale per antico era fontana viva di grano, e di biade, e d’ogni
vittuaglia, a spandere per lo mondo tra i cristiani e tra i saracini,
che solo tra loro nell’isola non avea che manicare; e il bestiame per
simigliante modo fu consumato e disperso. Per la quale cosa avvenne
che l’anno 1349 a Palermo, e a più altre città, per inopia convenne
si provvedesse per comune consiglio grano mescolato con orzo, e dare
ogni settimana certa piccola distribuizione per testa d’uomo, acciocchè
potessono miserevolmente mantenere la loro vita. E non potendosi
sostentare i popoli con questa misera provvisione, convenne che il
popolo minuto in gran parte per nicistà abbandonasse l’isola, e molti
ne fuggirono in Calavra e nel’isola di Sardigna per scampare dalla
fame la loro vita. E questa pestilenzia non avvenne a’ Ciciliani per
sterilità di tempo avverso, che i campi aveano da Dio la loro stagione
fertile, e abbondevole della grazia del cielo. E non era tolto loro
il coltivamento da nimici strani, nè per rubellione di loro signorie,
nè per odio del paese, ch’era patria de’ suoi abitanti a catuna parte
e reame d’uno medesimo re: ma stimasi avvenisse per dimostrazione
del peccato della ingratitudine dell’abbondanza di troppi beni, e
a dimostrare come è divoratrice senza rimedio d’ogni buono stato la
cittadinesca discordia, e il divoratore fuoco della laida invidia.


CAP. XXXII.

_Come il re Filippo di Francia e ’l figliuolo tolsono moglie._

Era nella mortalità morta la moglie del re Filippo di Francia, madre di
messer Giovanni primogenito, Dalfino di Vienna, la quale fu sirocchia
del duca di Borgogna, e la moglie di messer Giovanni suo figliuolo,
figliuola che fu del re Giovanni di Boemia della casa di Luzimborgo,
della quale rimasono quattro figliuoli maschi, che ’l primo nomato
Carlo fu duca di Normandia, e il secondo messer Luigi conte d’Angiò,
e il terzo messer Giovanni conte di Pittieri, e il quarto minore
messer Filippo: e tre figliuole, che la maggiore fu reina di Navarra,
la seconda monaca del grande monasterio di Puscì, e un’altra piccola
nominata Lisabetta. Ed essendo catuno senza moglie, il duca Giovanni
trattava di torre per moglie la sirocchia del re di Navarra, ch’era
delle più belle giovani e di maggiore pregio di virtù che niun’altra
di que’ paesi, e tenevane bargagno. Il re Filippo suo padre sapendo
che il figliuolo trattava d’avere questa damigella per moglie, un dì
che ’l duca suo figliuolo era cavalcato fuori del paese, mandò per
questa giovane: e come fu venuta, senza fare altro trattato la tolse
per moglie, perocchè ’l piacere della sua bellezza non gli lasciò
considerare più innanzi. Tornato il figliuolo se ne indegnò forte, e
alla festa delle nozze del padre non volle essere. Ma passato alcuno
tempo, richiamato dal padre, venne a lui. E riprendendolo il re
dolcemente, gli disse: caro figliuolo, se voi amavate avere a donna
questa damigella, voi non dovevate tener bargagno. Onde egli conoscendo
suo difetto, rimase contento. E allora il padre gli diè per moglie
un’altra nobile dama della casa di Bologna su lo mare, ch’era stata
moglie del duca di Borgogna: della qual cosa i Borgognoni furono mal
contenti, essendo rimaso un picciolo fanciullo della detta donna, il
quale dovea essere loro duca. E per lo detto maritaggio vendè la donna
il governamento del figliuolo con la forza del re, e il re occupò
parte della giuridizione di Borgogna, onde i baroni e’ paesani forte si
sdegnarono contro al loro re. Ma perocchè il re di Francia per troppa
giovinile vaghezza avea offeso il figliuolo e se, poco tempo stette
con la sua giovane e vaga donna, che sforzando la natura già senile
nella bellezza della damigella, raccorciò il tempo della sua vita,
come appresso al debito tempo racconteremo, narrando prima com’egli fu
ingannato dagl’Inghilesi.


CAP. XXXIII.

_Come il re di Francia fu ingannato del trattato di Calese con gran
danno._

Il re Filippo avendo l’animo curioso di trarre del suo reame la forza
del re d’Inghilterra, il quale teneva il forte castello di Calese in su
la marina, non potendo per forza farlo, pensava fornirlo per danari con
trattato. Alla guardia di Calese era uno gentile uomo d’Inghilterra,
con sue masnade di cavalieri e di sergenti. Il re di Francia il fece
tentare se per danari gli rendesse il castello. L’Inghilese avveduto
diede orecchie al fatto, e senza indugio il fece segretamente sentire
al suo signore; il quale confidandosi nella fede di costui, gli
diede per comandamento che menasse saviamente il trattato infino al
fatto. Costui seguitò con molta astuzia, tanto, che per la sfrenata
volontà che il re di Francia avea di racquistarlo, s’indusse a dare
i danari innanzi, attenendosi alla fede del castellano, e dielli,
come era il patto, seimila scudi d’oro, di ventimila che per lo patto
gli dovea dare, e del rimanente gli fece quelle fermezze che volle,
che mettendo dentro nel castello quella gente che il re volesse, in
sul ponte compierebbe il pagamento. E così data la fede da catuna
parte, il re di Francia commise la bisogna ad alquanti suoi baroni:
i quali incontanente forniti di cavalieri e di sergenti d’arme in
grande quantità, cavalcarono al castello; e come ordinato era per
lo castellano, aperta la porta, e calato il ponte, mise dentro nel
castello coloro cui i Franceschi vollono, perchè vedessero a loro
sicurtà che dentro non vi fosse altra gente che la sua alla guardia,
acciocchè si assicurassono a fare il rimanente del pagamento; e a
costoro, com’egli avea provveduto, fece sì vedere, che del nascoso
aguato non si avvidono. Onde i Franceschi vinti dalla sprovveduta
baldanza, s’affrettarono a fare sul ponte il pagamento del rimanente
fino ne’ ventimila scudi d’oro al castellano, ed egli mise dentro nel
castello una parte de’ Franceschi, mostrando di volere assegnare loro
la fortezza del castello, e l’altra oste s’attendea di fuori. Il re
d’Inghilterra, che avea fatto menare questo trattato, era di notte
venuto nel castello egli e il figliuolo con buona compagnia di gente
eletta e fidata, come a quello affare gli parve competente, i quali
si stettono riposti per modo, ch’e’ Franceschi non se ne poterono
avvedere. I Franceschi che si credettono senza inganno essere signori
del castello, da più parti furono subitamente assaliti dal re e da sue
genti. E bene che gl’Inghilesi fossono pochi a rispetto de’ Franceschi,
per lo improvviso e subito assalto i Franceschi ch’erano nel castello
sbigottirono, e temettono, vedendosi a stretta, e non essendo usi
di cotali baratti, per sì fatto modo, che poco feciono resistenza.
Gl’Inghilesi di presente, come ordinato fu, presono le vie e le porti,
e ’l castellano che si mischiava al cominciamento co’ Franceschi
d’entro si rivolse contro a loro. E vedendo i Franceschi che non
aveano l’uscita libera della terra, lasciarono l’arme, e arrenderonsi
prigioni al re d’Inghilterra. E fatto questo, a’ Franceschi di fuori
fu la cosa sì maravigliosa, che fortemente spaventarono. E sentendo
questo il re e’ suoi presono ardire, e uscirono fuori addosso agli
spaventati, con grandi strida e ardire. E non ostante che i Franceschi
fossono presso a dieci per uno degl’Inghilesi, tanta paura gli vinse,
che si misono in fuga, e abbandonarono il campo. Ed essendo seguitati
alquanto dagl’Inghilesi, che non gli poterono troppo seguitare perchè
aveano pochi cavalli, presine e morti alquanti, con doppia vittoria si
ritornarono nel castello.


CAP. XXXIV.

_Come messer Carlo eletto imperadore fu presso che morto di veleno._

Nella cronica del nostro anticessore è fatta memoria, come la santa
Chiesa di Roma, sappiendo come Carlo figliuolo del re Giovanni di
Boemia era di virtù e di senno e di prodezza il più eccellente prenze
della Magna, morto il Bavaro, che lungo tempo in discordia colla Chiesa
avea occupato lo ’mperio, non ostante che il re Giovanni vivesse,
ordinò di farlo eleggere allo ’mperio. Ed essendo in discordia gli
elettori, perocchè l’arcivescovo di Maganza non gli volea dare la boce
sua, papa Clemente trovando ch’egli era stato de’ fautori del Bavaro,
il privò dell’arcivescovado, ed elessene un altro; il quale avendo il
titolo, non ostante non avesse la possessione, come il papa volle diede
la sua boce al detto Carlo, e così ebbe piena la sua elezione. Costui
eletto era impotente di cavalleria e di moneta a potere mantenere campo
ad Aia la Cappella quaranta dì, a rispondere con la forza dell’arme
a chi lo volesse contastare, secondo la consuetudine degli eletti
imperadori: e però santa Chiesa dispensò con lui questa ceremonia,
e levollo dal pericolo e dalla spesa. E in questo servigio la Chiesa
prese saramento da lui, che venendo alla corona egli perdonerebbe a’
comuni di Toscana ogni offesa fatta all’imperadore Arrigo suo avolo
e agli altri imperadori, e tratterebbegli come amici senza alcuna
oppressione. Dopo questo, morto il padre nella battaglia del re di
Francia, come detto è, a costui succedette, e fu chiamato re di Boemia.
E cercando d’accogliere forza per potere venire alla corona dello
imperio, ed essendo poco pregiato e meno ubbidito dagli Alamanni,
tenendosi gravati della sua elezione, egli umile si stava chetamente
in Boemia aspettando suo tempo. La reina con femminile consiglio
volendo attrarre l’amore del marito dall’altre donne, ch’era giovane,
avvegnachè assai onesta, gli fece dare a mangiare certa cosa, la quale
mangiata dovea crescere l’amore alla sua donna. Nella qual cosa, o erba
o altro che mescolato vi fosse che tenesse veleno, come presa l’ebbe,
ne venne a pericolo di morte; e per aiuto di grandi e subiti argomenti,
pelato de’ suoi peli, ricoverò la salute del suo corpo. Della qual
cosa facendo condannare a morte due suoi siniscalchi per giustizia,
la reina, parendo che per sua semplice operazione, più che per colpa
che avessono, i famigli del loro eletto imperadore fossono per morire
innocenti, s’inginocchiò dinanzi al re dicendo, come que’ cavalieri non
aveano colpa di quello accidente, ma se colpa c’era, era sua: perocchè
per femminile consiglio, volendo più attrarre a se il suo amore, non
credendo far cosa che offendere il dovesse, li fece dare quella cosa a
bere, ovvero a mangiare: e però, se giustizia se n’avea a fare, ella
era degna per la sua ignoranza d’ogni pena, e non coloro ch’erano
innocenti. Il discreto signore udite queste parole, considerò la
fragilità e la natura delle femmine, e colla sua mansuetudine inchinò
l’animo all’errore dell’amore femminile, e con molta benignità perdonò
alla reina dolcemente, e liberò i suoi siniscalchi, rimettendogli ne’
loro ufici e onori. Alcuni dissono, che messer Luchino de’ Visconti
di Milano il fece avvelenare per tema di perdere la sua tirannia. Ed
essendo lo eletto imperadore nel pericolo della morte, si disse che
promise a Dio se campasse, che perdonerebbe a chi l’avesse offeso e
non ne farebbe alcuna vendetta; e quale che fosse la cagione, l’effetto
seguitò, che vendetta nessuna fece.


CAP. XXXV.

_Come il re Luigi prese più castella._

Tornando a’ fatti d’Italia, il re Luigi fatto cavaliere, e dato alcuno
ordine a’ fatti del Regno che l’ubbidia, avvedutosi de’ baroni che
teneano col re d’Ungheria, innanzi che volesse procedere a fare altra
impresa attese a volere racquistare le castella di Napoli. E prima
cominciò al castello di Santermo sopra la detta città, e quello per
viltà di coloro che l’aveano a guardia, temendo delle minacce più
che della forza della battaglia ch’era loro cominciata, essendo da
potersi bene difendere, s’arrenderono al re. E avendo vittoriosamente
acquistato questo castello, se ne venne a quello di Capovana, che
è all’entrata della città, fortissimo, da non potersi vincere per
battaglia. Coloro che dentro v’erano alla difesa cominciarono a
resistere al primo assalto; ma inviliti per la presura di quello
di Santermo, e più perchè non vedeano apparecchiato loro soccorso,
trattaron la loro salvezza, e renderono il castello al re. Avuto il
re questi due forti castelli con poca fatica, s’addirizzò al castello
dell’Uovo fuori di Napoli sopra il mare, il quale per battaglia non
si potea avere, ma era agevole ad assediare, che tutto era in mare,
salvo d’una parte si congiungeva con una cresta del poggio, in sul
quale il re fece fare un battifolle. Que’ del castello sappiendo che
il loro soccorso non potea essere d’altra parte che per mare, e in
quello mare non era alcuna forza del re d’Ungheria, innanzi che si
volessono recare allo stremo patteggiarono col re, e renderongli il
castello. Avute il re prosperamente queste tre castella in poco tempo,
fece molto rinvigorire gli animi de’ Napoletani. E vedendo che non
v’era rimaso altro che il castello Nuovo a capo alla città, dove era
l’abitazione reale, il quale era sopra modo forte e bene fornito, tanto
era cresciuta la baldanza, che nel fervore del loro animo con molto
apparecchiamento si misono a combatterlo da ogni parte, con aspra e
fiera battaglia. Ma dentro v’era Gulforte fratello di Currado Lupo,
cui il re d’Ungheria avea lasciato vicario suo, ed era accompagnato
di buona masnada, e bene fornito alla difesa, sicchè per niente si
travagliarono della battaglia. E certificati che per forza non lo
potevano avere, e che Gulforte era fedele al suo signore, presono
consiglio d’abbarrare tra il castello e la città, e così fu fatto, e
misonvi buona guardia; sicchè fuori che dalla marina il castello era
assediato. E poi senza combattere o assalirlo, l’una gente e l’altra si
stettono lungamente.


CAP. XXXVI.

_Come il re Luigi prese il conte d’Apici._

Avendo il re Luigi vittoriosamente racquistato tre così forti castelli,
e lasciando il quarto assediato per terra e per mare, con la sua
cavalleria, e con le masnade del doge Guernieri si mise a cavalcare
sopra i baroni che teneano col re d’Ungheria, e in prima andò sopra il
conte d’Apici, figliuolo del conte d’Ariano. Il conte vedendosi venire
il re addosso con gran forza d’uomini d’arme, si racchiuse in Apici,
e ivi s’afforzò alla difesa come potè il meglio. Il re faceva spesso
assalire la terra. Vedendo il conte che non attendea soccorso, e che
il castello non era forte da poter fare lunga difesa, s’arrendè alla
misericordia del re: il quale trattò d’avere di suoi danari trentamila
fiorini d’oro, e rimiselo nel suo stato, riconciliato alla sua grazia.


CAP. XXXVII.

_Come il re Luigi assediò Nocera._

Prosperando la fortuna il re Luigi nelle lievi cose, gli dava speranza
di prendere le maggiori, e però si mise di presente con tutta sua
gente nel piano di Puglia, e dirizzossi a Nocera de’ saracini, che
si guardava per la gente del re d’Ungheria. Ma perocchè la città era
grande, e guasta e male acconcia a potersi difendere, sentendo gli
Ungheri che dentro v’erano l’avvenimento del re con la sua gente,
abbandonarono la terra, e ridussonsi nella rocca di sopra, ch’era
larga, e molto forte alla difesa, e ivi ridussono tutte le loro
cose. E sopravvenendo il re Luigi, senza contasto con tutta sua gente
entrarono nella città: e trovando il castello sopra la terra forte e
bene guernito alla difesa, conobbono che non era da potersi vincere per
forza di battaglie, e però non tentarono di combatterlo: ma avendo la
città in loro balía, afforzarono in ogni parte intorno alla rocca, e
puosonvi l’assedio, sperando d’averla, poichè gli Ungheri e i Tedeschi
erano per la mortalità malati e mancati, e molti se n’erano iti per
lo mancamento del soldo, e non era loro avviso che a tempo potessono
avere soccorso; e però tenendo que’ del castello di Nocera assediati,
cavalcarono tutto il piano di Puglia infino presso a Barletta; e
avendo cominciato a prendere ardire, trovando che Currado Lupo vicario
del re d’Ungheria non avea forza d’entrare in campo col re Luigi, nè
di soccorrere gli assediati di Nocera, era assai possibile al re di
mantenere l’assedio, e di fare tornare l’altre terre di Puglia a sua
volontà, cavalcando con la sua forza il paese. Ma il fallace duca
Guernieri, ch’avea milledugento cavalieri tedeschi in sua compagnia,
conoscendo il tempo che far lo potea signore e trarlo di guerra, si
mise a fargli quistione, e non lo lasciò muovere dall’assedio, nè
andare all’altre terre per lungo tempo: dando luogo a Currado Lupo
avversario del re di potersi provvedere al soccorso, e il re non era
potente da se di cavalleria nè di moneta che senza il doge potesse
fornire le sue bisogne, e però convenia che seguisse più la volontà
corrotta del doge Guernieri che la sua. E non avea ardimento di
mostrare sospetto di lui, per paura che peggio non gli facesse, e da se
nol potea partire senza peggiorare sua condizione, e crescere la forza
e ’l vigore a’ suoi nimici. Ed essendo così intrigato e male condotto,
per avere un capo a tutti i suoi soldati, perdè tempo più di cinque
mesi al disutile assedio, e diede tempo a’ nimici di procacciare aiuto
e soccorso, come fatto venne loro, come appresso racconteremo.


CAP. XXXVIII.

_Come Currado Lupo liberò Nocera._

Mentre che l’assedio si manteneva per lo re Luigi a Nocera, Currado
Lupo, ch’era rimaso alla guardia del reame per lo re d’Ungheria, intese
a sollicitare il re, tanto che gli mandò una quantità di danari per
ristorare la gente che per la mortalità gli era mancata: il quale di
presente cavalcò in Abruzzi, e condusse de’ cavalieri tedeschi ch’erano
in Toscana e nella Marca, tanti, che co’ suoi si trovò con duemila
barbute: e lasciatine una parte alla guardia delle terre che per lui si
teneano, e eletti milledugento cavalieri in sua compagnia, si propose
di soccorrere gli assediati del castello di Nocera. Il re Luigi avendo
sentito come Currado Lupo avea accolta gente per venire contra lui,
di presente mandò il conte di Minerbino, e il conte di Sprech Tedesco,
con ottocento cavalieri a impedire i passi, che Currado Lupo co’ suoi
cavalieri non potesse entrare nel piano di Puglia. Ma il detto Currado,
come franco capitano e sollecito, la notte si mise a cammino, e fu
prima, partendosi da Guglionese, valicato i passi ed entrato nel piano
di Puglia, che la gente del re fosse a impedirlo, e senza arresto,
co’ suoi cavalieri in quello dì cavalcarono quaranta miglia, e la sera
giunsono a Nocera in sul tramontare del sole; e perocchè erano molto
affaticati della lunga giornata, e i cavalli stanchi e l’ora tarda,
se n’entrarono nel castello senza fare altro assalto, o riceverlo
dalla gente del re Luigi. E questo avvenne, imperciocchè del subito
avvenimento sbigottì forte la gente del re, e specialmente essendo
assottigliato l’oste, e non sappiendo che della loro gente andata
a’ passi si fosse avvenuto. Il re veggendo la sua gente sbigottita,
prese l’arme e montò a cavallo, e confortò francamente i suoi: e
sopravvenendo la notte, in persona ordinò buona e sollecita guardia,
attendendo il ritorno de’ suoi cavalieri. I nimici ch’erano stanchi
intesono a mangiare, e a confortare la loro gente, e dare riposo a’
loro cavalli, per essere la mattina alla battaglia.


CAP. XXXIX.

_Come il re Luigi rifiutò la battaglia con Currado Lupo._

La mattina seguente, Currado Lupo innanzi che scendessono del castello
nel piano, mandò a richiedere il re Luigi di battaglia, e per segno
di ciò gli mandò il guanto per lo suo trombetta; il re ricevette il
guanto, e con dimostramento di franco cuore e d’ardire, senza tenere
altro consiglio promise la battaglia: perocchè la notte medesima il
conte di Minerbino e ’l conte di Sprech erano tornati con la loro
gente al soccorso del re. Currado avendo la risposta dal re, come
accettava di venire alla battaglia, non ostante che il re avesse assai
più gente di lui, confidandosi nella buona gente che avere gli pareva,
e conoscendo la condizione del doge Guernieri, e forse intendendosi
con lui, scese del castello con tutta sua cavalleria, e ancora con gli
Ungheri ch’erano nel castello a cavallo, e valicato per una parte della
città ch’era in loro signoria, con dimostramento di grande ardire si
schierò nel piano dirimpetto alla città, aspettando che il re venisse
con la sua gente alla battaglia. E vedendo che non venia, un’altra
volta il mandò a richiedere di battaglia. Il re avendo volontà di
combattere sommovea i suoi baroni e gli altri cavalieri a ciò fare,
con grande istanzia: il doge Guernieri, quale che cagione il movesse,
che dubbia era la sua fede, vedendo il re acceso alla battaglia, fu a
lui, e con dimostramento di savio e buono consiglio, e con belle parole
il ritenne, mostrandogli che folle partito era a quel punto prendere
battaglia, allegando che per due cose sole si dovea combattere, l’una
per necessità, e l’altra per grande avvantaggio, e quivi non era nè
l’una nè l’altra. E forse che il consiglio suo fu più salutevole che
malvagio a quel punto, il re vedendo il consiglio del duca, e temendo
di non essere seguito nella battaglia da lui nè da’ suoi cavalieri, si
ritenne in Nocera, ontosamente schernito da’ suoi avversari, i quali
schierati in sul campo faceano vergogna al re, perchè non usciva alla
battaglia come promesso avea; e avendo aspettato infino al mezzodì,
e trombato e ritrombato per attrarre la gente del re alla battaglia,
e veggendo non erano acconci a uscire della terra, si partì di là
ordinatamente con le schiere fatte, e dirizzossi verso la città di
Foggia, ch’era ivi presso nello piano di Puglia, e in quella, ch’era
senza guardia e senza sospetto, s’entrò di cheto, senza trovare alcuno
riparo. E trovandola piena d’ogni bene, quivi s’alloggiarono, facendo
delle case, e delle masserizie, e della vittuaglia, e delle donne
maritate e delle pulzelle la loro sfrenata volontà, e ogni sustanza
di quella terra si recarono prima in uso, e poscia in preda. E quivi
in prima si cominciò ad assaggiare la preda dello avere del Regno da’
Tedeschi e dagli Ungari, la quale assaggiata vi attrasse da ogni parte
i soldati, come gli uccelli alla carogna, in grave danno di tutto il
paese, come procedendo per li tempi in nostra materia dimostreremo.


CAP. XL.

_Della materia medesima._

Essendo Currado Lupo con la sua gente in Foggia, con grande baldanza
presa contro al re Luigi, intendendosi col duca Guernieri, afforzò
la città di Foggia, per potere contastare al re il ritorno per la
via del piano in Terra di Lavoro. E così fece lungamente, crescendo
continuamente la sua gente di cavalleria e masnadieri, perchè viveano
di prede, e avanzavano sopra i paesani non usi di guerra, nè provveduti
alla loro difesa. Il re avendo scoperto come dal duca Guernieri non
potea avere servigio che utile gli fosse, e che fidare non se ne potea,
stato due mesi a Nocera senza alcuno frutto, con grande abbassamento
di suo stato e onore, poichè Currado Lupo entrò in Puglia, prese suo
tempo, e girando la Puglia, dilungandosi da’ nimici ch’erano in Foggia,
entrò in Ascoli, e ivi stato pochi dì se ne venne a Troia, e di là per
Terra beneventana si tornò a Napoli senza contasto.


CAP. XLI.

_Come morì il re Alfonso di Castella._

In questo anno, del mese di marzo, morì il re Alfonso di Castella,
lasciando Pietro suo figliuolo legittimo, nato della reina sirocchia
del re di Portogallo, d’età di quindici anni, e sette suoi fratelli
nati di donna Dianora, grande e gentile donna di Castella, la quale il
detto re amò sopra la reina, e tennela ventiquattro anni. Morto il re,
don Pietro fu coronato del reame, ed essendo troppo giovane, i maggiori
baroni per tre anni ebbono a governare il reame. E venuto il re Pietro
in età di diciotto anni, con malizia, e con senno e con ardire, di
gran cuore prese il governamento di suo reame, e trassene i baroni, e
cominciò aspramente a farsi ubbidire; perocchè temendo de’ suoi baroni,
trovò modo di fare infamare l’uno l’altro, e prendendo cagione, gli
cominciò a uccidere colle sue mani, e in breve tempo ne fece morire
venticinque: e tre suoi fratelli fece morire e la loro madre, e gli
altri perseguitò: ed eglino valenti e di gran seguito e ardire si
ridussono in loro castella, e feciono al re aspra guerra. E ora fu, che
l’uno di loro, ch’era conte di... in uno abboccamento ebbe prigione il
re, e consentì che si fuggisse per grande benignità, e in fine si partì
di Spagna, e tornossene col fratello in Araona.


CAP. XLII.

_Come il doge Guernieri fu preso in Corneto dagli Ungheri._

Tornato il re Luigi a Napoli, non avendo potuto acquistare in Puglia
alcuna cosa, ma peggiorata la sua condizione, acciocchè le terre
e’ baroni di sua parte non prendessono troppo sconforto della sua
partita, mandò in Puglia il doge Guernieri con quattrocento cavalieri,
e commisegli la guardia di coloro che teneano con esso lui, e che
raffrenasse la baldanza de’ suoi avversari. Il duca si mosse con sua
compagnia, e con lui mandò il re alquanti confidenti toscani, tra’
quali fu messer Iacopo de’ Cavalcanti di Firenze, pro’ e valente
cavaliere. Costoro entrati in Puglia si ridussono in Corneto. Il
fallace duca pensava, che stando dalla parte del re non potea predare
nè avanzare come l’animo suo desiderava, e vedendo la materia acconcia,
e già cominciata per Currado Lupo e per gli Ungheri, trovò modo,
volendo coprire il suo tradimento, come fatto gli venisse senza sua
palese infamia. E per venire a questo, essendo presso a nimici più
possenti di lui, si stava senza alcuno ordine e senza fare guardia
il dì e la notte, anzi non lasciava serrare le porti della città,
e andavasi a dormire con tutta la sua masnada. Onde avvenne, come
si crede ch’egli avesse ordinato, che Currado Lupo con parte di sua
gente una notte vi cavalcò, e trovate le porte aperte, e senza difesa
e guardia, s’entrò nella città: e trovando il doge e’ suoi cavalieri
dormire ne’ loro alberghi, tutti senza dare colpo di lancia o di spada
ebbe a prigione, loro e’ loro cavalli e arnesi, senza che niuno ne
fuggisse; e avuti i forestieri a prigioni furono signori della terra, e
fecionne, come di Foggia, la loro volontà: e il dì seguente con grande
gazzarra ne menarono i prigioni e la preda a Foggia, dove faceano
loro residenza. Ed essendo il duca Guernieri prigione in Foggia, si
fece porre di taglia trentamila fiorini d’oro; e mandò al re che ’l
dovesse ricomperare in fra certo tempo, e dove questo non facesse,
disse gli conveniva essere contro a lui in aiuto del re d’Ungheria: e
però gli protestava, che se il riscatto non facesse, non gli farebbe
tradimento venendo contro a lui dal termine innanzi. Il re Luigi avendo
conosciuto per opere i suoi baratti, avvegnachè conoscesse che per
cupidità di preda e’ sarebbe contro a’ suoi agro nimico, innanzi il
volle suo avversario, potendo contro a lui scoprirsi alla sua difesa,
che averlo traditore dalla sua parte, e però nol volle riscuotere. Onde
egli trasse a se tutti i Tedeschi di sua condotta, e da Currado Lupo
fu fatto il terzo conducitore della sua oste, renduto a lui e a’ suoi
l’armi e’ cavalli e gli arnesi. Messer Iacopo de’ Cavalcanti, perocchè
altra volta era stato preso, e lasciato alla fede, fu ritenuto, e
ultimamente per mandato del re d’Ungheria, per corrotto saramento,
vituperevolemente fu impiccato.


CAP. XLIII.

_Come i Fiorentini presono Colle._

I Colligiani avendo ripreso in loro giuridizione il reggimento libero
della loro terra, poichè ’l duca d’Atene fu cacciato di Firenze,
che per lo detto comune n’era signore, volendo mantenere la loro
libertà, non lo seppono fare, anzi cominciarono a setteggiare, e
volere cacciare l’uno l’altro, e alcuna parte trattava coll’aiuto di
grandi e possenti vicini d’esserne tiranni. E scoperto tra loro il
trattato, si condussono all’arme: e stando in combattimento dentro,
il comune di Firenze per paura che tirannia non vi si accogliesse,
subitamente vi mandò il capitano della guardia che allora tenea in
Firenze, con trecento cavalieri e con assai fanti a piè, e improvviso
vennono a’ Colligiani in su le porti e intorno alla Prateria, del mese
d’aprile gli anni 1349. E sentendo i Colligiani la gente de’ Fiorentini
alle porti, e tra loro grave discordia dentro, viddono, che volere
a’ cittadini di Firenze, che ivi erano mandati per loro bene, fare
resistenza era impossibile, e il loro peggiore, perocchè se l’una setta
si fosse messa alla difesa, l’altra si sarebbe fatta forte col comune
di Firenze, e arebbono abbattuta la setta contraria, sicchè per lo
loro migliore, di comune concordia apersono le porti, e misono dentro
la gente del comune di Firenze. E come dentro vi furono, i terrazzani
lasciarono l’arme che aveano prese per la loro divisione, e ragunati al
consiglio, conobbono, che il comune beneficio della loro comunità era
di dare la guardia di quella terra al comune di Firenze, e altrimenti
non vedeano di potere vivere in pace e in riposo senza sospetto l’uno
dell’altro. E però diliberarono solennemente tutti d’uno animo e d’una
concordia, che ’l comune di Firenze avesse in perpetuo la guardia di
quella terra; e il comune la prese, e ordinò dentro senza quistione
i loro ufici, comunicandoli discretamente tra’ loro terrazzani, a
contentamento di catuna parte; e appresso di tempo in tempo v’ordinò il
comune di Firenze la guardia de’ suoi cittadini, e i rettori di quella,
mandandovegli da Firenze ogni sei mesi successivamente.


CAP. XLIV.

_Come i Fiorentini ebbono Sangimignano a tempo._

Nel detto anno e mese d’aprile, recata la terra di Colle a guardia
del comune di Firenze prosperamente, innanzi che il detto capitano
con sua gente a piè e a cavallo tornasse a Firenze, essendo il comune
di Sangimignano per simile modo in grande divisione per cagione del
loro reggimento, onde forte si temea non pervenisse a tiranno, il
comune di Firenze vegghiando con sollecitudine a mantenere la libertà
di Toscana, fece comandamento al capitano e a’ cittadini consiglieri
ch’erano con lui ch’andassono a Sangimignano, e senza fare alcuno
danno, o atto di guerra, domandassono per lo comune di Firenze la
guardia di quella terra, acciocchè il comune loro e ’l nostro vivessono
di ciò più sicuri, che non si potea vivere vedendogli in setta e in
divisioni. Il capitano con quella gente se n’andò a Sangimignano, e
fece il comandamento del comune di Firenze, standosi fuori della terra
senza fare danno niuno. E fatta la richesta, quegli di Sangimignano
ebbono sopra ciò diversi consigli, e dibattutosi fra loro più giorni,
che l’uno volea e l’altro no, in fine avvedendosi che le loro discordie
erano pericolose, e che non erano potenti a mantenere libertà; vedendo
il pericolo delle divisioni e sette che aveano tra loro, e che lo
sdegno del comune di Firenze potea risultare in loro maggiore pericolo,
per comune consiglio diedono per tre anni a venire il governamento e la
guardia di quella terra al comune di Firenze, con patto che il comune
vi mandasse di sei mesi in sei mesi uno cittadino popolano di Firenze
per capitano della guardia, e un altro per podestà alle loro spese; e
così deliberato, misono di gran concordia dentro la gente del comune di
Firenze. E ricevuti i rettori, cominciarono a vivere tra loro in molta
concordia e pace, e catuno intendeva a fare i fatti suoi, dimenticando
le cittadine contenzioni e gli altri sospetti che gli conturbavano, e
il capitano co’ suoi cavalieri e col popolo tornò a Firenze ricevuto a
onore, del detto mese d’aprile.


CAP. XLV.

_Di tremuoti furono in Italia._

In questo anno, a dì 10 di settembre, si cominciarono in Italia
tremuoti disusati e maravigliosi, i quali in molte parti del mondo
durarono più dì, e a Roma feciono cadere il campanile della chiesa
grande di san Paolo, con parte delle loggi di quella chiesa, e una
parte della nobile torre delle milizie, e la torre del conte, lasciando
in molte altre parti di Roma memoria delle sue rovine. Nella città di
Napoli fece cadere il campanile, e la faccia della chiesa del vescovado
e di santo Giovanni maggiore, e in assai altre parti della città fece
grandi rovine, con poco danno degli uomini. Nella città d’Aversa,
essendo i caporali de’ Tedeschi e degli Ungheri, con molti conestabili
e cavalieri, a consiglio nella chiesa maggiore, non determinato il
loro consiglio uscirono della chiesa, e come furono fuori, la chiesa
cadde, e per volontà di Dio a niuno fece male. La città dell’Aquila ne
fu quasi distrutta, che tutte le chiese e’ grandi difici della città
caddono, con grande mortalità d’uomini e di femmine; e durando per più
dì i detti tremuoti, tutti i cittadini, ed eziandio i forestieri, si
misono a stare il dì e la notte su per le piazze e di fuori a campo,
mentre che quello movimento della terra fu, che durò otto dì e più.
Ed erano sì grandi, che in piana terra avea l’uomo fatica di potersi
tenere in piede. A san Germano e a monte Cassino fece incredibili ruine
di grandi difici, e dell’antico monistero di santo Benedetto sopra il
monte del poggio medesimo, che pare tutto sasso, abbattè buona parte;
il castello di Valzorano del poggio rovinò nella valle, con morte
quasi di tutti i suoi abitanti. Nella città di Sora fece degli edifici
grandissime ruine, e così in molte altre parti di Campagna e di terra
di Roma, e del Regno e di molte altre parti d’Italia, che sarebbono
lunghe e tediose a raccontare. Per li quali terremuoti si potea per li
savi stimare le future novità e rivolgimenti di que’ paesi, le quali
poi seguitarono, come il nostro trattato seguendo si potrà vedere.


CAP. XLVI.

_Come sommerse Villacco in Alamagna._

In questo medesimo tempo, essendo all’entrare della Magna sopra una
valle una città che ha nome Villacco, in sul passo, con alquante
villate e castella che teneano bene dodici miglia, a’ confini della
Schiavonia, questa terra con le sue ville e castella per gli terremuoti
s’attuffò nella valle, con grande danno di morte de’ suoi abitanti.
E perocchè il luogo è sul passo del Friuli e Schiavonia, e paese
ubertuoso, e i suoi alberghi tutti si fanno di legname, che ve n’ha
grande abbondanza, fu tosto rifatto e abitato. Innanzi che l’anno fusse
compiuto dal suo rifacimento, per fuoco arse tutta la terra, che fu a
pensare non piccolo giudicio de’ suoi abitanti. Ma per lo fertile luogo
e utile per lo passo, in brieve tempo fu redificata la terra più bella
che prima.


CAP. XLVII.

_De’ fatti del Regno._

Del mese di maggio del detto anno, sentendo il re Luigi crescere
fortemente nel Regno la forza del re d’Ungheria, fece comandamento a
tutti i suoi baroni che teneano con lui che si sforzassono d’arme e di
cavalli, e ragunassonsi in Napoli per resistere a’ loro avversari, che
aveano per la presa di Foggia e di Corneto presa superchia baldanza
in Puglia, e accolti molti Tedeschi d’Italia, per vaghezza delle
prede del Regno, più che per soldo ch’elli avessono. I baroni vedendo
il comune pericolo di loro stato e di tutto il Regno, feciono gente
d’arme, e ragunaronsi a Napoli più di tremila cavalieri ben montati
e bene armati; e ancora non era venuto il conte di Minerbino, che
avea con seco trecento barbute. Currado Lupo, che avea con seco il
duca Guernieri, e ’l conte di Lando, e messer Giovanni d’Arnicchi,
Tedeschi grandi maestri di guerra, e con grande seguito di soldati
tedeschi, avieno accolti tutti gli Ungheri del Regno, ch’erano più di
settecento, in grande fede al loro signore: e ancora erano ragunati
con loro masnadieri italiani assai, tratti per guadagnare, sentendo
che la forza del re era ragunata a Napoli, di presente fornì di
guardia tutte le terre sue, e co’ sopraddetti caporali, e co’ loro
cavalieri tedeschi e ungheri, milleseicento o più, e con briganti
a piè, acconci a guadagnare, sperando abboccarsi co’ ricchi baroni
del Regno, si partirono di Foggia, e senza fare soggiorno o trovare
resistenza se ne vennero infino ad Aversa, città di Terra di Lavoro,
presso a Napoli a otto miglia, la quale in quel tempo non era murata:
e per mala provvedenza non era guardata, avvegnachè malagevole fosse a
guardare, perchè era molto sparta, ma avea il castello molto grande e
forte. Currado Lupo con la sua cavalleria senza contasto s’entrò nella
terra, la quale era doviziosa e piena d’ogni bene. Ed essendo altra
volta stata all’ubbidienza del re d’Ungheria, non si pensarono essere
trattati in ruberia e in preda dal vicario del re, e però si trovarono
ingannati. I Tedeschi e gli Ungheri come furono dentro cominciarono a
fare delle cose, vi trovarono da vivere a comune con i cittadini, con
più temperanza e ordine che fatto non aveano in Foggia, perocchè vi
aveano più a stare. E incontanente cavalcarono per lo paese e per li
casali dintorno per farsi ubbidire, e recare il mercato derrata per
danaio; e chi non gli ubbidia di recare della roba ad Aversa sì la
rubavano e ardevano. E in fine, ora per una cagione, ora per un’altra,
tutti erano rubati, e cominciarono a cavalcare fino presso a Napoli,
ed a non lasciare a’ foresi portare alcuna roba in quella terra, che
a giornata solea abbondare della molta roba delle terre e casali di
fuori, ed ora niuno v’andava, che d’ogni parte erano rotte le strade e
i cammini, onde la città cominciò ad avere carestia, e convenia che per
mare si fornisse. Il re Luigi avea baroni e cavalieri assai in Napoli,
ma per buono consiglio riteneva i suoi baroni con il volonteroso popolo
che non uscissono contro a’ nimici a loro stanza, e attendea maggiore
forza di sua gente di dì in dì, e pensava che i nimici per le ruberie
fatte a’ paesani venissono in soffratta, e volea a sua stanza e a
suo tempo andare sopra i suoi nimici e a suo vantaggio, e non alla
loro richiesta, e questo era salutevole e buono consiglio. Ma dove la
fortuna giuoca più che ’l senno, la gente vi corre.


CAP. XLVIII.

_Come la gente del re d’Ungheria sconfisse i baroni del Regno._

Vedendo i capitani della gente del re d’Ungheria che la baronia del
Regno era accolta a Napoli contro a loro, e non si movea nè mostrava
in campo per le loro cavalcate, si feciono loro più presso a Meleto
quattro miglia presso a Napoli; e quivi stando, cominciarono a dare
voce che discordia fosse tra’ Tedeschi e gli Ungheri, e seguendo
loro malizia s’armarono, e acconciarono il campo come se dovessero
combattere insieme; e avendo tra loro mezzani gli Ungheri, come
malcontenti d’essere con Currado Lupo, dierono voce di volersene
tornare in Puglia. I giovani baroni che sentivano di presso le novelle
de’ loro nimici, e’ baldanzosi cavalieri napoletani credendo che la
discordia fosse tra gli Ungheri e’ Tedeschi come la boce correa, non
accorgendosi del baratto, e parendo loro che per difetto di vittuaglia
e’ non potessono più stare nel paese, quasi come la preda uscisse
loro tra le mani aspettando, fremivano nell’animo d’uscire fuori, e
correre sopra i nimici; e contradicendo il re e ’l suo consiglio la
furiosa presunzione de’ giovani baroni e de’ pomposi Napoletani, in
furia s’apparecchiarono dell’arme. E montati sopra i loro destrieri e
buoni cavalli, che n’erano bene forniti, e con ricchi arredi e nobili
sopransegne, colle cinture dell’oro e dell’argento cinte, in grande
pompa, avendo fatto loro capitani messer Ruberto di Sanseverino,
e messer Ramondo del Balzo, valenti baroni, e il conte di Sprech
Tedesco, e messer Guiglielmo da Fogliano, ordinate loro battaglie,
contradicendolo il re in persona, uscirono di Napoli, e addirizzaronsi
a’ nimici. Il cammino era corto, e il paese piano, sicchè in poca d’ora
furono giunti al campo, ove trovarono di costa a Meleto nella spianata
schierati i nemici, i quali aveano sentito il furioso movimento de’
ricchi baroni e cavalieri del Regno, e aveano con savio provvedimento
fatte tre schiere. Vedendo la folle condotta de’ loro avversari,
s’allegrarono, e’ baldanzosi regnicoli sì diedono francamente nella
prima schiera, la quale, per ordine fatto a maestria, s’aperse, e
lasciò valicare, e mescolare tra loro la cavalleria del Regno, non
ostante che assai fussono più di loro; e reggendo a testa la seconda
schiera e intrigata la battaglia, il conte di Lando, ch’era da parte
colla sua schiera, tornò un poco di campo, e venne loro alle reni,
e combattendoli dinanzi e didietro, avvegnachè v’avesse di valorosi
cavalieri, per la loro mala provvedenza in poca d’ora con non troppa
asprezza di battaglia gli ebbono vinti, e sbarattati e richiusi tra
loro per modo, che la maggior parte co’ loro capitani furono presi,
e pochi ne morirono. Quelli che poterono fuggire ne fuggirono, e
non furono incalciati, perchè erano presso alla città, e i loro
nemici n’aveano assai tra le mani a guardare, sicchè non si curarono
d’incalciare gli altri. Questa propriamente non si potè dire battaglia,
ma uno irretamento da pigliare baroni e cavalieri di grandi ricchezze.
I presi furono tra conti e baroni venticinque de’ maggiori del Regno,
con molti ricchi cavalieri napoletani di Capovana e di Nido, e nobili
scudieri e grandi borgesi e baroncelli del Regno, i quali erano tutti
bene montati. E come i capitani de’ Tedeschi e degli Ungheri ebbono
raccolti insieme i prigioni e la preda, con grande festa e sollazzo
d’avere acquistato grande tesoro senza fatica, gli condussono ad
Aversa; e messi i baroni e’ cavalieri in sicure prigioni, l’altra preda
divisono tra loro. E questo fu a dì sei di giugno 1349.


CAP. XLIX.

_Come i Napoletani ricomperarono la vendemmia da’ nimici._

Dopo la detta sconfitta la gente del re d’Ungheria avendo presa grande
baldanza, cavalcavano ogni dì infino a Napoli per tutte le contrade
circostanti alla città, senza trovare alcuno contasto. Ch’e’ cavalieri
ch’erano in Napoli, e quelli che scamparono della sconfitta, tutti
tornarono in loro paese, e i Napoletani non ebbono più ardire di
montare a cavallo contra i nimici; per la qual cosa assai picciola
gente spesso entravano con grande ardire tra santa Maria del Carmino
e il Santolo, rubando e facendo preda in sul mercato; e per questo
avvenne che per terra non v’entrava alcuna vittuaglia, e però convenne
che per mare vi venisse d’altre parti, e montasse ogni cosa, fuori
del vino, in grande carestia. Vedendo i Napoletani nella forza de’
loro nemici tutto il loro contado, temendo delle loro vendemmie,
e per avere alcuna posa, diedono a Currado Lupo e a’ suoi compagni
ventimila fiorini d’oro, e messer Ramondo del Balzo, e messer Ruberto
da Sanseverino, e il conte di Tricario anche della casa di Sanseverino,
e il conte di santo Angiolo, e un altro barone, ch’erano presi, si
ricomperarono fiorini centomila d’oro, e gli altri baroni del Regno
e cavalieri si ricomperarono fiorini cinquantamila, e’ cavalieri e
scudieri di Napoli si ricomperarono altri cinquantamila fiorini: e
il conte di Sprech Tedesco, e M. Guiglielmo da Fogliano e’ soldati
forestieri, tolto loro l’arme e’ cavalli, furono lasciati alla fede. E
trovandosi questa gente del re d’Ungheria fornita d’arme e di cavalli,
e pieni d’arnesi, e abbondante d’ogni bene, questi danari, e molti
gioielli d’oro e d’ariento, riposono nel castello d’Aversa senza
partire, acciocchè niuno avesse cagione di partirsi del paese. E per
accogliere maggiore tesoro, i danari del riscatto, e del tempo della
vendemmia, furono pagati, e queto il paese mentre che le vendemmie
durarono, secondo la loro promessa, e passato il tempo ricominciarono
la guerra come prima, aspettando danari freschi dal re e da’
Napoletani, come appresso seguendo si potrà trovare.


CAP. L.

_Come si fe’ triegua nel Regno._

Il papa e’ cardinali avendo sentita la rotta de’ baroni del Regno,
e che ’l paese si guastava, mandarono nel Regno M. Annibaldo da
Ceccano cardinale legato di santa Chiesa, a procacciare di conservare
il reame, acciocchè la discordia de’ due re non guastasse quello
ch’era di santa Chiesa. Il cardinale giunto a Napoli trovò il re e’
Napoletani in male stato, e i paesi di Terra di Lavoro guasti, rubate
le castella, le ville, i casali, e vedendo che la forza de’ Tedeschi
e degli Ungheri guastava tutto, si mise a cercare via d’accordo, e
andava dall’una parte all’altra, ma poco frutto di concordia seppe
fare. Onde il re e’ Napoletani avvedendosi che il cardinale non facea
loro profitto, si condussono a cercare eglino con loro confidenti. E
mandarono a Currado Lupo e agli altri caporali ad Aversa, e in fine
vennono con loro a concordia, che dovessono lasciare in mano del
cardinale Aversa e Capova, e tutte le terre e castella che teneano
dal Volturno di Tuliverno in verso Napoli, per tutta Terra di Lavoro
e di Principato, e facendo questo avessono contanti centoventimila
fiorini d’oro. Le terre furono lasciate nella guardia del cardinale,
e i danari furono pagati del mese di gennaio 1349. Allora vidono il
conto de’ danari che aveano raunati, e trovaronsi in contanti più di
cinquecento migliaia di fiorini d’oro, i quali di molta concordia si
divisono a bottino. E’ caporali dividitori furono, Currado Lupo, e il
doge Guernieri, e il conte di Lando, e M. Gianni d’Ornicchi, e alcuni
altri. E oltre a questo tesoro, e oltre a molti destrieri, e ricchi
arnesi e armadure che catuno avea, ebbono parte di molte vasellamenta
d’argento, e di croci e di calici e d’altri ornamenti delle chiese che
avieno spogliate, e ornamenti delle donne, e drappi e vestimenta di
grandissima valuta, de’ quali erano pieni, avendone spogliate parecchie
città, come detto abbiamo. Costoro sopra modo ricchi, passato il
Volturno, si diliberarono di partirsi del Regno, e tutti, fuori che
Currado Lupo, e fra Moriale e gli Ungheri, che si ritennono per lo
re d’Ungheria nel Regno, si partirono e menandone molte donne rapite
a’ loro mariti, e molte altre che non aveano marito, cosa strana e
disusata tra’ fedeli cristiani; e ricchi delle loro rapine, quali
si tornarono in Alamagna, e altri si sparsono nell’italiane guerre:
e per questo modo il Regno ebbe alcuno sollevamento dalle ruberie
e dalla guerra, che catuno si posava volentieri. E dandoci alquanto
triegua le novità dello sviato Regno, ci s’apparecchia nuova e lieve
cagione, della quale surse come di picciola favilla fuoco di smisurata
grandezza.


CAP. LI.

_Di novità di barbari di Bella Marina._

Tornando alquanto nostra materia a’ fatti de’ barbari, in questo tempo
Buevem figliuolo di Balese della Bella Marina, a cui come addietro è
narrato, il detto Buevem avea rubellato il regno di Tremusi, sentendo
che Maometto suo cugino gli avea rubellato Fessa e il suo reame, liberò
di servaggio mille cristiani, e misegli a cavallo e in arme, e accolse
suo oste di quindicimila cavalieri, e di gran popolo di Mori a piè,
e andonne verso Fessa, contro a Maometto, il quale trovò provveduto
con venticinquemila cavalieri e di grande popolo, e fecelisi incontro
fuori della città di Fessa, e non troppo lungi della città commisono
aspra battaglia, nella quale morirono grandissima quantità di saracini
da catuna parte; in fine, come piacque a Dio, per virtù de’ cristiani
Maometto fu sconfitto, colla sua gente morta e sbarattata, ed egli
si rifuggì nel castello di Villanuova, ove Buevem il tenne assediato
sei mesi senza speranza di poterlo avere per la grande fortezza; e
però argomentò di fare fuggire da se un grande caporale de’ cristiani
con sua masnada, e mostrando di perseguirlo per uccidere, si fuggì
a Maometto nel castello, il quale conoscendo la prodezza e senno de’
cristiani, pensò di difendersi meglio, avendo costui dal suo lato, e
però gli fece onore e grandi promesse, perchè avesse materia d’aiutarlo
e d’esser leale. Costui mostrandosi agro nimico di Buevem, alcuna volta
uscì fuori percotendo il campo, e ritornando con onore. Il re Buevem
mostrando che onta gli fosse cresciuta per la fuggita del malvagio
cristiano, ordinò di volere combattere il castello. Maometto sentendo
ciò s’ordinò alla difesa: e avendo presa confidenza nel conestabile
cristiano, gli accomandò la guardia d’una porta del castello. E venendo
il re alla battaglia, il traditore gli aperse la porta, ed entrato
dentro con grande sforzo, preso Maometto, e incarcerato, in pochi dì
il fece morire. E andato a Fessa, fu ricevuto come re e loro signore,
e fu coronato re di Morocco, e della Bella Marina e di Tremusi in
poco tempo, essendo il padre a Tunisi, il quale tornando poi contro al
figliuolo per lo regno, gli avvenne quello che a suo tempo diremo.


CAP. LII.

_Come Balase tornando per lo suo reame contro al figliuolo ebbe grande
fortuna, e poi fu avvelenato._

Balase avendo acquistato il reame di Tunisi, e perduto quello di Bella
Marina e di Tremusi, di che Buevem suo figliuolo s’avea fatto coronare,
fece in Tunisi re un altro suo figliuolo, e con sei galee armate, e
una nave di Genovesi carica di grande tesoro ch’avea tratto di Tunisi,
del mese d’ottobre del detto anno, si mise in mare per tornare nel
suo reame: confidandosi, che essendo con sua persona nel paese, i
suoi sudditi l’ubbidirebbono, non ostante che il figliuolo avesse la
signoria. E avendo lasciato il suo nuovo re in Tunisi, poco appresso la
sua partita gli Arabi entrarono in Tunisi, e uccisono questo figliuolo
rimaso, e fecionne re il nipote del re di Tunisi, cui Balase avea
morto; e ’l detto Balase essendo in mare, una fortuna il percosse,
e tutte e sei le sue galee ruppe, e tutti gli uomini perirono, salvo
il re con alquanti compagni che camparono in su uno scoglio: e indi
levato da certi pescatori fu portato a Morocco, ove riconosciuto, fu
ricevuto come loro signore. La nave col suo tesoro messasi in alto
pelago arrivò in Ispagna, e il re Pietro s’appropiò il tesoro. Balase
essendo ubbidito in Morocco e nel paese, di presente accolse di suoi
baroni, e con grande oste andò contro a Buevem suo figliuolo, inverso
Fessa; e cominciato a guerreggiare, veggendo Buevem che i suoi baroni
cominciavano a ubbidire al padre, disperandosi della difesa, argomentò
con incredibile tradimento. Egli avea seco una sua sirocchia giovane
fanciulla figliuola di Balase, costei ammaestrò di quello ch’egli
volle ch’ella facesse: la quale si partì da lui, mostrando mal suo
volere, e tornò al padre, il quale la vide allegramente, ed ella lui,
come caro padre, e commendatola della sua venuta, la tenea intorno a
se come figliuola. Ma la corrotta fanciulla osservando la malizia del
fratello, ivi a pochi dì avvelenò il padre. Finito Balase il corso
della sua vita, e delle sue grandi fortune prospere e avverse, Buevem
suo figliuolo rimase re della Bella Marina, e di Morocco e di Tremusi;
ma poco appresso i Mori gli rubellarono Tremusi, ma egli di presente
vi mandò grande oste, e racquistò tutto. E montato in grande potenzia,
per forza si sottomise il reame di Buggea e quello di Costantina, e’
loro re mise in prigione. E incrudelito, per ambizione di reggere la
signoria con meno paura, in brieve tempo fece morire venticinque suoi
fratelli di diverse madri. Ed esaltato sopra tutti i Barberi, cominciò
a usare senza freno la sua lussuria, e gli altri diletti carnali, ove
si riposa la gloria di quelli saracini; e a un’otta avea trecento mogli
e grande novero di vergini, le più nobili e le più belle de’ suoi
reami: e quando gli piaceva, usava con quella che l’appetito della
sua concupiscenza richiedeva, e quella mettea nel numero delle sue
mogli. Uomo fu ridottato sopra gli altri signori, e aspro punitore di
giustizia; e con grande guardia e con molto ordine governava i suoi
reami. A’ cristiani mercatanti facea grande onore, e volentieri gli
ricettava in suo reame.


CAP. LIII.

_Come per lievi cagioni suscitò novità in Romagna._

Essendo conte di Romagna messer Astorgio di Duraforte di Proenza,
il quale avea per moglie una nipote di papa Clemente sesto, o che
più vero fosse sua figliuola, il papa l’amava, e intendeva a farlo
grande. Costui il dì della Pasqua di Natale del detto anno, mostrando
familiarità co’ gentiluomini di Faenza, gli fece invitare a pasquare
seco. Ed essendo a desinare, riscaldati dalla vivanda e dal vino,
messer Giovanni de’ Manfredi dimestico del conte gli disse: in cotale
mattina per cagione di padronatico, ci è debitore il vescovo di Faenza
di mandare una gallina con dodici pulcini di pasta, e con carne cotta:
e quando questo e’ non fa, a noi è lecito mandare alla sua cucina,
e trarne la vivanda, e ciò che in quella si trova. La gallina non è
venuta, e però piacciavi che con vostra licenza noi possiamo usare
la ragione del nostro padronatico. La domanda fu indiscreta, essendo
in casa altrui, che non era certo che il vescovo avesse fallato;
e il conte con poco sentimento, non considerando il pericolo della
novità, concedette quella licenza follemente. Il vescovo avea fatto
suo dovere, e avea mandata a casa messer Giovanni d’Alberghettino la
gallina e i pulcini, a cui l’anno toccava quello onore, e la donna
per un suo scudiere l’avea mandata al marito al palagio del conte;
ma per comandamento fatto a’ portieri per lo conte che alcuno non
vi lasciassero entrare, se n’era tornato a casa. Nondimeno messer
Giovanni, ch’avea avuta la licenzia dal conte, disse a’ suoi famigli:
andate, e chiamate de’ nostri amici, e dite loro rechino le scuri, ed
entrate nel vescovado: e se le porti non vi sono aperte, colle scuri
l’aprite, e della cucina del vescovo gittate fuori vivanda, e ciò
che vi trovate dentro. Costoro andando agli amici di messer Giovanni
diceano: togliete le scuri, e venite con noi. Coloro ch’erano invitati
che togliessono le scuri non sapendo la cagione, pigliarono anche
l’altre armi, e l’uno confortava l’altro: e così armati traevano a
casa messer Giovanni. Le masnade del conte a piè e a cavallo che il
dì avieno la guardia, temendo di questa novità, trassono a casa messer
Giovanni, e cominciarono mischia contro a coloro vi trovarono armati.
I terrazzani si difendeano non sappiendo la cagione del fatto: la
gente traeva da ogni parte a romore. Sentendosi la novità al palagio
dov’erano i convitati, facendosi il conte alle finestre, vidde a piè
del palagio uno Franceschino di Valle, grande amico di messer Giovanni
Manfredi, a cui commise che andasse da sua parte a comandare alla sua
gente e a’ cittadini che lasciassono la zuffa e non contendessono
insieme. Costui disarmato andò a fare il comandamento da parte del
conte. La gente del conte, che conosceano costui amico di messer
Giovanni, presono maggiore sospetto, e rivolsonsi contro a lui, e
volendogli uno dare della spada in sulla testa, parando la mano al
colpo gli fu tagliata: e seguendo i colpi contro a lui, fu morto, e in
quello stante tre altri amici di messer Giovanni vi furono tagliati e
morti. Per la qual cosa, al matto movimento aggiunto la vergogna e il
danno, generò fellonia e sdegno in messer Giovanni, e conceputo nel
petto, propose nella mente di tentare cose quasi incredibili a poterli
venire fatte, secondo il suo piccolo e povero stato, le quali per molto
studio copertamente, come vedere si potrà appresso, condusse al suo
intendimento.


CAP. LIV.

_Come messer Giovanni Manfredi rubellò Faenza alla Chiesa._

Messer Giovanni Ricciardi de’ Manfredi avendo conceputo il tradimento
ch’egli intendea fare, cominciò segretamente a dare ordine al fatto:
e avvennegli bene, che il conte sopraddetto andò a corte a Vignone.
E per alcuno sentimento di gelosia, per sicurtà menò con seco messer
Guglielmo fratello carnale del detto messer Giovanni, come per grande
confidenza di sua compagnia, e lasciò vececonte un Provenzale di poca
virtù, con trecento cavalieri a sua compagnia. E oltre a ciò, lasciò
fornite le fortezze della città e le castella di fuori. Messer Giovanni
de’ Manfredi con molta stanzia tenea grande familiarità col vececonte,
e con singulare studio traeva a se l’amore e la benivoglienza de’
cittadini. E come gli parve tempo, cominciò a mettere copertamente
fanti in Faenza a pochi insieme, e feceli ricettare a’ suoi confidenti.
E seppe sì fare, che in poco tempo ebbe nella città cinquecento
fanti forestieri a sua petizione, innanzi che il vececonte o alcuno
se ne fosse accorto. Ma discordandosi da lui messer Giovanni dello
Argentino suo consorto, per via di setta, sentì come in certa contrada
nel contado, gli amici di messer Giovanni di messer Ricciardo non si
trovavano, e non si sapea dove fossono. E per questo sospettando di
tradimento, fece sentire al vececonte, com’egli sapea che gli amici di
messer Giovanni di messer Ricciardo in cotale e in cotale parte non
si ritrovavano, perchè temea che in Faenza non apparisse novità; il
visconte avendo con messer Giovanni singolare amicizia e confidenza,
non volea intendere di lui alcuno sospetto, ma provvedea al riparo. E
appressandosi il tempo che il fatto si dovea muovere, la cosa si venia
più scoprendo. Allora il visconte ingelosito mandò a fare richiedere
degli amici di messer Giovanni: costoro andarono prima a messer
Giovanni a sapere quello ch’avessono a fare. Messer Giovanni disse
loro: tornatevi a casa, e armatevi co’ vostri parenti e amici, e levate
il romore. Ed egli co’ cittadini con cui egli si confidava, e co’ fanti
che avea messi in Faenza s’andò ad armare, e accolto il suo aiuto, uscì
delle case armato, e fecesi forte a’ suoi palagi. Levato il romore, il
visconte fu a cavallo co’ suoi cavalieri e con fanti appiè soldati, e
dirizzossi alle case di messer Giovanni, ove sentiva la gente armata.
E giunto al luogo, trovando messer Giovanni co’ suoi armati cominciò a
combattere con loro fortemente. Messer Giovanni co’ suoi si difendeva
virtudiosamente, sostenendo il dì e la notte, senza perdere della
piazza. La mattina messer Giovanni prese una parte della sua gente, e
misesi sul fosso della città, onde attendea soccorso da alcuni suoi
amici di fuori, e sforzandosi il visconte di levarlo di quel luogo,
non ebbe podere. La gente venne, e misono un ponte, ch’aveano fatto
però, sopra il fosso, e atati da quelli d’entro valicarono senza
contrasto, e furono trecento fanti di Valdilamone, e altri amici di
messer Giovanni, e due bandiere di quaranta cavalieri che vi mandò il
signore di Ravenna. Il Provenzale sbigottito per codardia, avendo la
maggior parte de’ cittadini in suo aiuto, e tutte le fortezze della
città in sua guardia, e l’aiuto delle masnade di santa Chiesa a cavallo
e a piè, ed essendo vincitore, standosi fermo, tanta viltà gli occupò
la mente, ch’egli abbandonò le fortezze della terra, e la libera
signoria ch’egli avea nelle sue mani, e tutto il suo onore, e non stato
cacciato, abbandonò la città, e fuggissi a Imola colla sua gente, ove
per reverenzia di santa Chiesa fu ricevuto, e raccettato mansuetamente.
E abbandonata per costoro la città di Faenza e le sue fortezze, messer
Giovanni di messer Ricciardo de’ Manfredi ne rimase libero signore.
E incontanente si collegò col capitano di Forlì, e col signore di
Ravenna, e co’ signori di Bologna, che temeano della Chiesa, perchè per
tirannia teneano le città contro al volere della Chiesa, e segretamente
davano aiuto e consiglio a messer Giovanni, acciocchè Faenza e Romagna
non rimanesse all’ubbidienza della Chiesa. Questo appresso si dimostrò
manifestamente, come leggendo nostro trattato si potrà trovare. E
questo rubellamento avvenne a dì 27 di febbraio del detto anno.


CAP. LV.

_Come il capitano di Forlì prese Brettinoro per assedio._

Del mese di maggio seguente, gli anni _Domini_ 1350, il capitano di
Forlì vedendo che la Chiesa avea perduta Faenza, essendosi collegato
co’ tiranni di Bologna, con quello di Ravenna e di Faenza, che
desideravano al tutto svegliere la Chiesa di Romagna e la sua forza;
conoscendo il tempo fece suo sforzo, e andò ad assedio al castello di
Brettinoro, ch’era molto forte e bene fornito. E ivi stando lungamente,
la Chiesa non lo soccorreva per avarizia, ma scrivea a’ signori di
Bologna, i quali amavano che si perdesse, e ai comuni di Toscana, che
aiutassono al conte di Romagna a soccorrerlo senza darli forza di gente
d’arme. E stando d’oggi in domane a speranza dell’aiuto degl’Italiani,
non avendo alcuna forza da se, il conte si trovò ingannato. Il
capitano stringeva gli assediati con ogni argomento, i quali disperati
di soccorso, in prima i terrazzani s’arrenderono al capitano, e
appresso quelli della rocca la dierono per danari, che bene la poteano
lungamente difendere. Ma la viltà del non sentire apparecchiare
soccorso gli fece affrettare a trarre il loro vantaggio.


CAP. LVI.

_Come i cristiani d’Europa cominciarono a venire al perdono._

Negli anni di Cristo della sua natività 1350, il dì di Natale, cominciò
la santa indulgenza a tutti coloro che andarono in pellegrinaggio a
Roma, facendo le vicitazioni ordinate per la santa Chiesa alla basilica
di santo Pietro, e di san Giovanni Laterano, e di santo Paolo fuori di
Roma: al quale perdono uomini e femmine d’ogni stato e dignità concorse
di cristiani, con maravigliosa e incredibile moltitudine, essendo di
poco tempo innanzi stata la generale mortalità, e ancora essendo in
diverse parti d’Europa tra’ fedeli cristiani; e con tanta devozione
e umilità seguivano il romeaggio, che con molta pazienza portavano
il disagio del tempo, ch’era uno smisurato freddo, e ghiacci e nevi
e acquazzoni, e le vie per tutto disordinate e rotte: e i cammini
pieni di dì e di notte d’alberghi, e le case sopra i cammini non erano
sofficienti a tenere i cavalli e gli uomini al coperto. Ma i Tedeschi e
gli Ungheri in gregge, e a turme grandissime, stavano la notte a campo
stretti insieme per lo freddo, atandosi con grandi fuochi. E per gli
ostellani non si potea rispondere, non che a dare il pane il vino e
la biada, ma di prendere i danari. E molte volte avvenne, che i romei
volendo seguire il loro cammino, lasciavano i danari del loro scotto
sopra le mense, loro viaggio seguendo: e non era de’ viandanti chi gli
togliesse, infino che dell’ostelliere venia chi gli togliesse.

Nel cammino non si facea riotte nè romori, ma comportava e aiutava
l’uno all’altro con pazienza e conforto. E cominciando alcuni ladroni
in Terra di Roma a rubare e a uccidere, dai romei medesimi erano
morti e presi, aiutando a soccorrere l’uno l’altro. I paesani faceano
guardare i cammini, e spaventavano i ladroni: sicchè secondo il
fatto, assai furono sicure le strade e’ cammini tutto quell’anno.
La moltitudine de’ cristiani ch’andavano a Roma era impossibile a
numerare: ma per stima di coloro ch’erano risedenti nella città, che
il dì di Natale, e de’ dì solenni appresso, e nella quaresima fino
alla pasqua della santa Resurrezione, al continovo fossono in Roma
romei dalle mille migliaia alle dodici centinaia di migliaia. E poi per
l’Ascensione e per la Pentecoste più di ottocento migliaia; essendo
pieni i cammini il dì e la notte, come detto è. Ma venendo la state
cominciò a mancare la gente per l’occupazione delle ricolte, e per
lo disordinato caldo; ma non sì, che quando v’ebbe meno romei, non
vi fossono continovamente ogni dì più di dugento migliaia d’uomini
forestieri. Le vicitazioni delle tre chiese, movendosi d’onde era
albergato catuno, e tornando a casa, furono undici miglia di via. Le
vie erano sì piene al continovo, che convenia a catuno seguitare la
turba a piede e a cavallo, che poco si poteva avanzare; e per tanto
era più malagevole. I romei ogni dì della visitazione offerivano a
catuna chiesa, chi poco, e chi assai, come gli parea. Il santo sudario
di Cristo si mostrava nella chiesa di san Pietro, per consolazione de’
romei, ogni domenica, e ogni dì di festa solenne; sicchè la maggior
parte de’ romei il poterono vedere. La pressa v’era al continovo
grande e indiscreta. Perchè più volte avvenne, che quando due, quando
quattro, quando sei, e tal’ora fu che dodici vi si trovarono morti
dalla stretta, e dallo scalpitamento delle genti. I Romani tutti erano
fatti albergatori, dando le sue case a’ romei a cavallo; togliendo per
cavallo il dì uno tornese grosso, e quando uno e mezzo, e talvolta due,
secondo il tempo; avendosi a comprare per la sua vita e del cavallo
ogni cosa il romeo, fuori che il cattivo letto. I Romani per guadagnare
disordinatamente, potendo lasciare avere abbondanza e buono mercato
d’ogni cosa da vivere a’ romei, mantennero carestia di pane, e di
vino e di carne tutto l’anno, facendo divieto, che i mercatanti non vi
conducessono vino forestiere, nè grano nè biada, per vendere più cara
la loro. Valsevi al continovo uno pane grande di dodici o diciotto
once a peso, danari dodici. E il vino soldi tre, quattro, e cinque il
pitetto, secondo ch’era migliore. Il biado costava il rugghio, ch’era
dodici profende comunali, a comperarlo in grosso, quasi tutto l’anno,
da lire quattro e soldi dieci in lire cinque: il fieno, la paglia,
le legne, il pesce, e l’erbaggio vi furono in grande carestia. Della
carne v’ebbe convenevole mercato, ma frodavano il macello, mescolando
e vendendo insieme, con sottili inganni, la mala carne colla buona. Il
fiorino dell’oro valeva soldi quaranta di quella moneta. Nell’ultimo
dell’anno, come nel cominciamento, v’abbondò la gente e poco meno. Ma
allora vi concorsono più signori, e grandi dame, e orrevoli uomini, e
femmine d’oltre a’ monti e di lontani paesi, ed eziandio d’Italia, che
nel cominciamento o nel mezzo del tempo: e ogni dì presso alla fine si
faceano delle dispensagioni, del vicitare le chiese, maggiori grazie.
E nell’ultimo, acciocchè niuno che fosse a Roma, e non avesse tempo
a potere fornire le visitazioni, rimanesse, senza la grazia, senza
indulgenzia de’ meriti della passione di Cristo, fu dispensato infino
all’ultimo dì, che catuno avesse pienamente la detta indulgenzia. E
così fu celebrato questo anno del santo giubbileo la dispensagione
de’ meriti della passione di Cristo, e di quelli della santa Chiesa, e
remissione de’ peccati de’ fedeli cristiani.


CAP. LVII.

_Perchè s’intramesse il dificio d’Orto san Michele._

Era cominciato innanzi alla mortalità il nobile edificio del palagio
sopra dodici pilastri nella piazza d’Orto san Michele, per farvi
granai per lo comune, acciocchè si stesse in continua provvisione di
grano e di biada, per sovvenire il popolo al tempo della carestia.
Ma avvedendosi il comune, che il minuto popolo era ingrassato e
impoltronito dopo la mortalità, e non volea servire agli usati
mestieri, e voleano per loro vita le più care e le più dilicate cose
che gli altri antichi cittadini, e con questo disordinavano tutta la
città, volendo di salario le fanti, femmine rozze e senza essere ausate
a servigio, e i ragazzi della stalla, il meno fiorini dodici l’anno,
e i più sperti diciotto e ventiquattro l’anno: e così le balie, e gli
artefici minuti manuali, volevano tre cotanti o appresso che l’usato,
e i lavoratori delle terre voleano tutti buoi e tutto seme, e lavorare
le migliori terre, e lasciare l’altre: pensarono i nostri rettori con
buono consiglio, di mettere ordine alle cose, e raffrenare i soperchi
con certe leggi, ma per cosa che fare sapessono, a questa volta non vi
poterono porre rimedio, e convenne che a Dio si lasciasse il corso e
l’addirizzamento di quelli soperchi, i quali ancora nel 1362 durano,
poco corretti, o mancati. Perocchè l’abbondanza del guadagno corrompeva
il comune corso del ben vivere, pensarono che più utile era raffrenare
lo ingrato e sconoscente popolo la carestia, che la dovizia. E allora
si rimase coperto d’un basso tetto l’edificio del palagio d’Orto san
Michele. E il comune avendo bisogno, raddoppiò la gabella del vino alle
porte, e dove pagava soldi trenta il cogno, lo recò in soldi sessanta.
E chi vendesse vino a minuto, dovesse pagare de’ due danari l’uno
al comune. E dinuovo puosono soldi due a ogni staio di farina che si
logorasse nella città, e danari quattro alla libbra della carne, e che
lo staio del sale si vendesse per lo comune lire cinque e soldi otto.
E non vollono che provvisione di grano o di biada si facesse per lo
comune, ma in contradio ordinarono, che tutto il pane vendereccio si
facesse per lo comune, e vendessesi caro: e quale fornaio ne volesse
fare per vendere, pagasse d’ogni staio soldi otto di gabella al comune.
Queste furono cose di grande gravezza; ma tanto era l’utile che traeva
d’ogni cosa il minuto popolo, che meno se ne curavano che i maggiori
cittadini.


CAP. LVIII.

_Come la Chiesa mandò il conte per racquistare la contea di Romagna._

In questo anno 1350, parendo al papa e a’ cardinali, con vergogna
di santa Chiesa avere perduta la signoria e la propietà di Romagna,
ordinarono di volerla racquistare per forza; e avendo papa Clemente
sesto volontà d’accrescere onore e stato a messer Astorgio di
Duraforte, conte di Romagna, suo parente, il fece capitano della gente
che la Chiesa intendea di mettere in arme a questo servigio. Il quale
accolse quattrocento cavalieri gentiluomini in Proenza, e fece suo
maliscalco messer Rostagno da Vignone della casa de’ Cavalierri, pro’
e ardito e valoroso cavaliere. E la Chiesa gli ordinò uno tesoriere,
che ricogliesse i danari, e convertissegli ne’ soldi e negli altri
bisogni che occorressono alla guerra, a volontà del conte. E innanzi
che il conte si movesse di Proenza, fece a Firenze e a Perugia soldare
ottocento cavalieri e mille masnadieri di buona gente d’arme. E oltre a
ciò, il papa con molta istanza fece richiedere i tiranni di Lombardia,
catuno per se, e i comuni di Toscana, che dovessono aiutare al conte
racquistare Romagna. L’arcivescovo di Milano gli mandò cinquecento
barbute: messer Mastino della Scala glie ne mandò dugento: i tiranni
di Bologna glie ne mandarono dugento: il marchese di Ferrara cento;
i comuni di Toscana non vi mandarono loro gente. Il conte di Romagna
avendo i suoi cavalieri e masnadieri, e questo aiuto, a dì 13 di maggio
del detto anno si partì d’Imola, e addirizzossi al ponte san Brocolo;
ed essendo il ponte molto afforzato e bene guernito di gente alla
difesa per lo signore di Faenza, a dì 15 del detto mese, con aspra
e dura battaglia combatterono la fortezza e vinsonla, che fu assai
prospero cominciamento. E rafforzata la bastita del ponte, e messovi le
guardie per difendere il passo, con tutta sua cavalleria s’addirizzò a
Salervolo, uno castello presso a Faenza a cinque miglia, il quale non
era murato, nè fortezza, nel luogo, che avendolo vinto fosse grande
acquisto. E ivi puose l’assedio, lasciando per mala provvisione di
porsi a Faenza, ch’era male fornita e poco intera alla difesa, e i
cittadini non amavano la signoria del nuovo tiranno, e però fu reputato
pe’ savi follemente fatto. Il tiranno di Faenza, messer Giovanni di
messer Ricciardo Manfredi, che stava in grande paura della città,
sentendo posta l’oste a Salervolo, fu molto contento, e prese cuore
alla difesa; e di subito mise masnadieri in Salervolo, che avea soldati
in Toscana, sperti a sapere guardare le castella, i quali francamente
difesono la terra di molte battaglie che ’l conte vi fece dare,
durandovi l’assedio dal dì 17 di maggio, fino a dì 6 del prossimo mese
di luglio, senza lasciarsi avanzare alcuna cosa.


CAP. LIX.

_Processo de’ traditori di Romagna, e di certi Provenzali._

Seguita il processo de’ traditori, che si provvedeano con molta
sagacità a ingannare l’uno l’altro, e catuno infine con la sua parte
dell’impresa rimase disfatto e ingannato. E dell’attizzamento di questa
maladetta favilla crebbe fuoco, il cui fumo corruppe tutta Italia,
e offuscò gli occhi a’ liberi popoli, e ottenebrò la vista de’ sacri
pastori, e fu cagione di nuovi avvenimenti di signori, e di grandi e
gravi revoluzioni di stati, come seguendo a’ loro tempi racconteremo.
Per questa impresa della Chiesa, i tiranni di Bologna, che allora erano
messer Giovanni e messer Iacopo di messer Taddeo di Romeo de’ Peppoli
di Bologna, avendo occupata la città alla Chiesa di Roma sotto certo
censo, ed essendo in grande stato e pompa nella signoria, temeano che
la Chiesa non racquistasse la signoria di Romagna; e dall’altra parte
si tenea dissimulando per lo conte, che per lo loro caldo e favore
messer Giovanni Manfredi avesse rubellata Faenza alla Chiesa, e che
segretamente atassono a mantenere la difesa. E però il conte, che
era più sperto in coperta malizia, che in aperta prodezza o virtù,
continovo attendeva a tendere suoi lacci, come i tiranni i loro, e
mostravansi insieme con molta confidanza e grande amistà, e davansi
aiuto e consiglio l’uno all’altro, coperto di frode e di dolo.


CAP. LX.

_Come messer Giovanni de’ Peppoli cercò accordo dal conte a messer
Giovanni._

In fra ’l tempo già detto dell’assedio di Salervolo, crescendo
continuo la forza del conte per lo sussidio de’ danari della Chiesa, e
dell’amistà che giugnea in aiuto al conte, messer Giovanni de’ Peppoli,
per tenere in tranquillo il conte e farli perdere tempo, cominciò
un trattato, di voler riducere messer Giovanni Manfredi di Faenza
all’ubbidienza di santa Chiesa: e mandò a dire al conte che volea
essere in ciò mezzano, facendo a santa Chiesa riavere suo diritto e
suo onore. Il conte, ch’era di natura e di studio malizioso, si mostrò
molto contento di voler seguire questo trattato, mostrando in questo,
e nell’altre cose, volersi reggere per suo consiglio, dicendo, che
così aveva in mandato dal santo padre: e nondimeno sapea al certo,
che per operazione de’ signori di Bologna, e del capitano di Forlì,
e co’ loro danari, al presente era entrato il doge Guernieri con
cinquecento barbute alla difesa di Faenza. E dato lo intendimento a
messer Giovanni, acciocchè seguisse il trattato, egli con sollecitudine
mandava in Faenza suoi ambasciadori, e nell’oste al conte, e mostravasi
già il trattato venire a concordia. Allora il conte mandò a dire
a messer Giovanni a Bologna per li suoi medesimi ambasciadori, che
innanzi che fermasse la concordia, volea essere personalmente con lui
in Bologna, o dovunque gli piacesse, per dare compimento a questo,
e ragionargli d’altre segrete cose, che dal santo padre avea in
commissione di conferire con lui: e però mandasse a dire dove e’ volea
ch’egli venisse, che avuta la risposta, con piccola compagnia subito
sarebbe a lui.


CAP. LXI.

_Come messer Giovanni de’ Peppoli andò nell’oste, e fu preso._

Messer Giovanni de’ Peppoli signore di Bologna, avendo dal conte
dimostramento di tanta libertà, e sentendo che il papa l’amava e
davali molta fede, prese sicurtà per lo trattato ch’egli menava, e
perchè aveva nell’oste del conte dugento suoi cavalieri, e avea grande
amistà con molti altri conestabili dell’oste. E volendo mostrare
al conte com’egli era fedele di santa Chiesa, per ricoprire le sue
coperte operazioni fatte contro a quella, secondo la malizia del conte,
pervenne a sua volontà: e contro al consiglio di messer Iacopo suo
fratello, di presente prese in sua compagnia de’ maggiori cittadini
di Bologna, e di suoi soldati trecento cavalieri, e promettendo al
fratello che non passerebbe Castel san Pietro, si mise a cammino.
Ed essendo giunti la mattina a buon ora a Castel san Pietro, come il
peccato conduce, e le fini de’ tiranni s’apparecchiano per non pensato
sentiere, come si vide a Castel san Pietro non attese la promessa al
fratello, ma volendo improvviso e tosto giugnere al conte, cavalcò
senza arresto: e prima fu giunto al padiglione del conte, che sapesse
che vi dovesse venire; e scavalcato, il conte il ricevette con grande
festa, mostrandogli ne’ sembianti amore fraternale; e molto s’allegrava
con lui della sua cortese venuta. E questo fu a dì 6 di luglio in
sulla nona, che ’l caldo era grande. Innanzi fece venire vini, frutte
e confetti, per fare rinfrescare lui e la sua brigata ch’erano ivi;
e in questo soggiorno, veggendosi il conte tra le mani il tiranno
di Bologna, o ch’egli avesse prima pensato il tradimento, o che
subitamente l’animo il tirasse all’inganno, bevendo e mangiando insieme
in grande sollazzo, mandò il suo maliscalco a fare armare cavalieri
e masnadieri cui egli volle, dando voce di fare assalto a quelli di
Salervolo. E come furono armati, fece promettere a’ conestabili paga
doppia e mese compiuto, acciocchè non si mettessono alla difesa del
signore di Bologna. Messer Giovanni che avea bevuto e mangiato, e preso
rinfrescamento a volontà del conte, attendea che il conte gli parlasse:
e non vedendo che ne facesse sembiante, disse a quelli ambasciadori
che quella ambasciata gli aveano portata, che dicessono al conte che si
dovea diliberare; e già cominciava a dubitare. Il conte rispuose, che
attendeva il suo maliscalco, che di presente vi sarebbe, e fornirebbono
loro parlamento. Ancora erano le parole, quando messer Rostagno
maliscalco dell’oste giunse colla gente armata al padiglione del conte
ove messer Giovanni attendea, e fugli intorno: e apparecchiatogli
uno cavallo de’ suoi, disse: messer Giovanni, montate qui su: e
immantinente vi fu posto più tosto che non vi sarebbe montato, e
senza contesa o difesa, di salto fu menato prigione a Imola. Uno suo
famiglio cominciò a gridare e a piagnere, dicendo: oimè, signore mio:
e di presente gli fu morto a’ piedi. E giunto in Imola, fu messo nella
rocca, e ordinatogli buona guardia. I cittadini di Bologna, e tutta
la compagnia che avea menata di Bologna, e i dugento cavalieri che
avea tenuti nell’oste in servigio del conte, in quella medesima ora,
come preda di nimici vinta in battaglia, furono presi, e rubato loro
l’arme, e’ cavalli, e arnesi, e i soldati così rubati furono cacciati
del campo; e i cittadini di Bologna furono tenuti prigioni alquanti dì,
e manifestato per tutto il grande tradimento, furono lasciati. E messer
Giovanni rimase in prigione: il quale, dappoichè pervenne alla tirannia
di Bologna, non tenne fede a parte guelfa, nè a’ suoi cittadini,
nè a’ Fiorentini, nè all’altre città di sua vicinanza: e però forse
degnamente con tradimento fu punito della sua corrotta fede.


CAP. LXII.

_Come il conte scoperse l’altro trattato che avea con messer Mastino._

Non ostante che il conte tenesse trattato con messer Giovanni de’
Peppoli, avea trattato con messer Mastino della Scala, che venendo
egli sopra la città di Bologna gli darebbe mille cavalieri in aiuto
infino a guerra finita. Onde essendo venuto fatto al conte d’avere
messer Giovanni a prigione, prese grande speranza d’avere Bologna con
l’aiuto di messer Mastino. E significatoli il fatto, e domandatoli
l’aiuto promesso, a dì 10 di luglio, del detto anno 1350, si levò
da Salervolo, e venne a Imola con tutta l’oste. E come uomo di poca
discrezione e provvedenza promise un’altra volta paga doppia e mese
compiuto a’ suoi cavalieri, se per forza pigliassono Castel san Pietro.
I quali cavalieri di presente andarono al detto castello, che non era
fornito di gente nè provveduto alla difesa, e senza trovarvi resistenza
in poca d’ora l’ebbono preso, che non vi morirono quattro persone.
E così in meno di dieci dì i soldati del conte ebbono per vituperose
cagioni guadagnate due paghe doppie e due mesi compiuti, che montarono
un grande tesoro: e non parea che il conte se ne curasse, se non come
avesse a distribuire il tesoro di santa Chiesa. Le quali promesse
follemente fatte, con l’altre follie della sua pazza condotta, al fine
rendè il merito a santa Chiesa della provvisione di sì fatto capitano,
chente la disciplina della guerra richiede. Ed essendo il conte
con l’oste a Castel san Pietro, messer Mastino gli mandò ottocento
cavalieri, per compiere i mille che promesso gli avea, ov’egli venisse
all’assedio di Bologna, come detto è addietro.


CAP. LXIII.

_Come messer Iacopo Peppoli rimaso in Bologna si provvidde alla difesa._

Infra queste sopraddette tempeste, messer Iacopo de’ Peppoli ch’era
rimaso in Bologna sentendo preso il fratello, e che l’oste del conte
avea preso Castel san Pietro, e venia sopra lui a Bologna: e come
messer Mastino signore di Verona e di Vicenza s’era scoperto suo
nimico, non sapea che si fare; ma come la necessità intrigata dalla
paura argomenta, mandò per soccorso al signore di Milano, e al marchese
di Ferrara, e al comune di Firenze, e in ogni parte onde sperava
avere alcuno aiuto o consiglio; e mandate le lettere e’ messaggi,
richiese con grande istanza i cittadini di Bologna, che a questo punto
soccorressono al suo e al loro pericolo. I quali già domati dal servile
giogo della tirannia, essendo venuto il tempo della franchezza, per
povertà d’animo, e per li loro peccati, non furono degni di cotale
beneficio, che senza contasto a quel punto era in loro potenzia di
tornare in libertà. E aveano il comune di Firenze vicino nimico della
tirannia, il quale per la libertà di quel popolo avrebbe prestato
loro aiuto e favore, e riparato allo assalto del conte, con giusta
cagione di pace e di concordia con la santa Chiesa, disposto che il
tiranno fosse della tirannia. Ma perocchè ne’ popoli più regna corso
di fortuna che libertà d’arbitrio, per apparecchiarsi alle debite
pene de’ peccati, per li quali l’empio tiranno regna, fu accecato
il loro intendimento: e mollemente s’apparecchiarono alla difesa per
paura del tiranno, combattuti nell’animo dall’apparecchiata libertà.
In questo stante l’arcivescovo signore di Milano sentì la presura di
messer Giovanni, e scoperto l’animo di messer Mastino, mandò al conte
suoi ambasciadori dolendosi dell’ingiuria fatta a messer Giovanni suo
amico, e di sua lega e compagnia, dimandando che di presente il dovesse
liberare: e quando questo non facesse, mandò comandamento a’ suoi
capitani e a’ suoi cavalieri che erano al servigio del conte, che di
presente si dovessono partire da lui. Il conte rispuose di non volerlo
lasciare perocchè sapea al certo ch’egli avea fatta rubellare, la città
di Faenza alla Chiesa di Roma, e come tenea trattato col capitano di
Forlì, e col signore di Ravenna, e con quello di Faenza, di rompergli
l’oste a un dì nominato, e di prendere lui a grande tradimento: e
però avea preso il traditore, e intendea tenerlo a volontà del papa
e di santa Chiesa. E però fu comandato a’ cavalieri dell’arcivescovo
si dovessono partire. Ma i cavalieri, e’ loro capitani, che aveano
promesse dal conte di due paghe doppie e di due mesi compiuti, non
si vollono partire, e rimasono cassi dal soldo dell’arcivescovo; e il
conte con lo sfrenato animo, non guardandosi innanzi, gli condusse al
soldo della Chiesa, facendo debito sopra debito. E riveduta sua gente,
si trovò a Castel san Pietro con tremila barbute e con grande popolo di
soldo.


CAP. LXIV.

_L’aiuto che messer Iacopo accolse per guardare Bologna._

Stando il conte colla sua oste a Castel san Pietro, e cavalcando il
contado di Bologna, l’arcivescovo di Milano mandò di presente trecento
cavalieri in Bologna, per aiuto della guardia d’entro. E cominciò
a pensare, che mantenendo messer Iacopo nella città, a poco insieme
conducerebbe lui e la terra in tali stremi, che agevolemente all’ultimo
ne diverrebbe signore, come in fine fatto gli venne. Messer Malatesta
d’Arimino, ch’era allora nemico di santa Chiesa, vi venne in persona,
e dato conforto a messer Iacopo, gli lasciò dugento cavalieri de’ suoi,
e tornossene in Romagna. I Fiorentini per niuno modo vi vollono mandare
alcuna gente per riverenzia della Chiesa, ma incontanente vi mandarono
ambasciadori a cercare se tra loro e il conte potessero metter
pace o accordo; e più volte andarono da Bologna al conte senza fare
alcuno frutto tra le parti. Messer Iacopo vedendosi più l’uno dì che
l’altro infiebolire, condusse il doge Guernieri ch’era in Faenza con
cinquecento barbute; il quale volendo andare a Bologna, convenne che
valicasse per lo distretto del comune di Firenze nell’alpi, ove lieve
era a impedire per li stretti passi, ed egli era nimico del comune, e
andava contro a santa Chiesa. Trovossi che fu fattura de’ priori che
allora erano all’uficio senza sentimento degli altri cittadini; della
qual cosa in Firenze ne fu grande ripitio, ma fatta la cosa si rimase a
tanto, e il doge passò senza impedimento, e con tutta sua compagnia se
n’entrò in Bologna.


CAP. LXV.

_Del male stato che si condusse la città di Bologna, e di certi
trattati che allora si tennono._

Come il duca Guernieri co’ suoi cavalieri fu in Bologna, prese per suo
abituro una contrada, e in quella volle le case, e le masserizie, e
quello che in esse trovò da vivere, come se egli avesse presa la terra
per forza: e non era chi osasse parlare contro a suo volere. Gli altri
soldati all’esempio di costui cominciarono a fare il simigliante.
I nimici di fuori cavalcavano ogni dì intorno alla terra, pigliando
gli uomini, e predando le ville del contado, venendo spesso fino alle
porti. Per la qual cosa la città cominciò a sentire grandissimi disagi
e carestia d’ogni bene, e i cittadini oppressati dentro e di fuori,
non sapendo che si fare, e non trovando accordo col conte per ambiziosa
superbia, messer Iacopo e’ cittadini di Bologna, di grande concordia,
e d’uno consentimento, vollono dare la guardia di Bologna libera al
comune di Firenze, disponendosi al tutto di volere lasciare la signoria
messer Iacopo, sperando che ciò fatto, colla Chiesa non mancherebbe
accordo. E nel vero questa era salutevole via: ma certi cittadini
popolani di Firenze della casa ... che aveano in quel tempo stato in
Firenze, ed erano per la Chiesa al servigio del conte e del tesoriere,
per loro spezialità avvisandosi, che venendo Bologna alle mani della
Chiesa, come speravano, e’ ne sarebbono governatori, e farebbonsene
ricchi e grandi; e per questa cagione smossono i loro amici cittadini
grandi e popolani: ed eglino medesimi essendo a consigliare quello
ch’era grandezza e stato del loro comune, e riposo di tutta Italia, si
opposono al contradio, dicendo, che il comune n’offenderebbe troppo il
papa, e’ cardinali e la santa Chiesa. Ed essendo favoreggiati da’ loro
amici, ebbono podere di non lasciare imprendere al comune di Firenze
questo servigio, e commisono grande materia di molto male a tutta
Italia, e non pervennono alla loro corrotta intenzione. I Bolognesi
disperati di questo, ove riposava tutta la loro speranza, e ’l conte
montato nella cima della sua superbia, coloro non sapevano più che si
fare, e il conte credendo senza contasto venire al suo intendimento
d’avere la città per forza, essendo stato infino al settembre a Castel
san Pietro, volle muovere l’oste, e porsi su le porti di Bologna; e
sarebbegli venuto fatto, tanto erano i cittadini oppressati da’ soldati
d’entro, e in disagio di tutte le cose da vivere, le quali al continuo
montavano in disordinata carestia, e non aveano capo a cui i cittadini
e’ forestieri ubbidissono, ma come la mala provvedenza del conte
meritò, i soldati mossono quistione come appresso diviseremo.


CAP. LXVI.

_Come i soldati mossono quistione al conte, e fu loro assegnato messer
Giovanni Peppoli._

La mala provvedenza del conte di Romagna avendo moltiplicata gente
d’arme al suo soldo, e promesse paghe doppie e mesi compiuti per
niente, e dalla Chiesa non aveva i danari, come la sua follia avea
stimato: i soldati conoscendo loro tempo, essendo a pagare di parecchi
mesi di loro propi soldi, senza le promesse del conte, dissono, che di
quel luogo non si partirebbono, se prima non fossono pagati de’ loro
soldi serviti, e delle paghe doppie e mesi compiuti che promessi avea
loro. Il quale soldo, colle promesse fatte, montava centocinquanta
migliaia di fiorini d’oro. Il conte vedendo che la Chiesa non gli
mandava danari, se non a stento, e a pochi insieme, temette che i
soldati, ch’erano tutti di concordia, a uno volere non lo pigliassono,
trattò con loro d’avere termine da fare venire loro danari, e diede
loro in pegno messer Giovanni de’ Peppoli, e certi Bolognesi che avea
prigioni a Imola, e Castel san Pietro, e quello di Luco, e quello di
Doccia, ch’egli avea acquistati in sul Bolognese: e fu con loro in
accordo, come avessono la possessione di tutto, allora cavalcherebbono,
e porrebbonsi a campo stretto alla città di Bologna. Il conte fece
dare loro i prigioni e la guardia delle castella, e avutole, volea
che cavalcassono. I soldati colla corrotta fede, usati de’ baratti,
dissono che ’l pegno non era buono, e non voleano cavalcare nè partirsi
da Castel san Pietro. Messer Giovanni de’ Peppoli sentendo questo,
di presente ebbe de’ conestabili, e trattò con loro di dare contanti
fiorini ventimila d’oro, e per stadichi i suoi figliuoli e quelli
di messer Iacopo suo fratello, e certi cittadini di Bologna per lo
rimanente, ed elli li liberassono di prigione. L’accordo fu fatto
con assentimento del conte, se infra certo tempo la Chiesa non avesse
mandati i danari. Venuto il termine, e non i danari, i soldati presono
fiorini ventimila contanti, e gli stadichi promessi, e lasciarono
messer Giovanni, il quale tornò in Bologna, e il fratello e la parte
loro furono più forti, e signori di potere fare della città a loro
senno, senza la volontà e consiglio de’ loro cittadini, perocchè messer
Giovanni era molto temuto, e sapeva bene essere co’ soldati ne’ fatti
della guerra.


CAP. LXVII.

_Come messer Giovanni tenne suoi trattati della città di Bologna._

Tornando messer Giovanni in Bologna, e lasciati a’ soldati della
Chiesa gli stadichi promessi, trovò la città in molto male stato per
le cagioni già dette, e non vide modo come difendere si potesse, e
conobbe che perdere gli convenia la signoria di Bologna in breve tempo.
I cittadini di Firenze, che desideravano l’accordo di quella città
colla Chiesa, sentendo tornato in Bologna messer Giovanni, vi mandarono
de’ loro cittadini più solenne ambasciata, i quali da’ tiranni furono
ricevuti a onore, e di loro volontà trattarono accordo col conte, e
condussono il trattato a questo punto. Che i tiranni lasciassono al
tutto la signoria della città e contado, e renderla alla Chiesa di
Roma per lo modo usato: ch’ella tornasse al governamento del popolo,
e avere continuo i rettori della Chiesa, e pagare il censo consueto;
e al presente voleano ricevere nella città il conte con cinquecento
cavalieri, e riformare doveano loro stato al popolo, per quelli
cittadini che ’l comune di Firenze vi mandasse a ciò fare. Il conte
che avea provati i rimprocci de’ soldati, e il pericolo che correa
con loro, dichinava le corna della sua superbia, e acconciavasi alla
detta concordia. Ma come pomposo e vano, si strinse al consiglio di
questo partito che potea pigliare con messer Guglielmo da Fogliano,
e con messer Frignano, figliuolo bastardo di messer Mastino, e altri
conestabili che v’erano per messer Mastino, i quali non v’erano tanto
per onore di santa Chiesa, quanto per loro vantaggio, per cui faceva
la guerra, e speravano con loro malizia conducere la città di Bologna
piuttosto in mano del loro signore, che del conte e della Chiesa di
Roma, i quali dissono al conte: tu vedi che i signori di Bologna non
possono più, e la città è condotta a tanta stremità dentro, che delle
mani tue non puote uscire: e però non pensare a questi patti, che noi
te ne faremo libero signore colla spada in mano. Il conte pomposo,
pieno di vanagloria, con lieve testa, non pensò i casi che occorrono
nelle guerre, e per le vane promesse de’ fallaci adulatori ruppe il
trattato menato per gli ambasciadori del comune di Firenze fedelmente,
a onore e a beneficio di santa Chiesa, e a ricoveramento di riposo al
fortunoso stato di quella città. Vedendo i tiranni la sconcia volontà
del conte, si pensarono con tradimento de’ loro cittadini e della loro
patria venire a un altro loro intendimento, già mosso per la malizia
e per lo sdegno di messer Giovanni; e però, acciocchè più copertamente
a’ loro cittadini potessono fare l’inganno, dissono che al tutto erano
diliberati mettere Bologna nella guardia del comune di Firenze. E a
questo i Bolognesi e grandi e piccoli di buona voglia s’accordarono,
e sotto questa concordia elessono tre de’ maggiori cittadini di cui
il popolo faceva maggiore capo, e quasti tre con altri compagni, e con
pieno mandato, mandarono a Firenze con diversi intendimenti. Il popolo
credendosi racquistare libertà e pace sotto la protezione del comune di
Firenze, e i tiranni avendone tratti i caporali del popolo, pensarono
senza contasto, come fatto venne loro, di venire a loro intendimento,
di potere vendere la città e i suoi cittadini all’arcivescovo di
Milano. Gli ambasciadori in fede e con grandissima affezione vennono
a Firenze, e spuosono la loro ambasciata, solennemente dinanzi a’
signori, e a’ loro collegi, e a molti altri grandi e buoni cittadini
di Firenze, richiesti e adunati per la detta cagione. E il dicitore
fu messer Ricciardo da Saliceto, famoso dottore di legge, e la sua
proposta fu: _Ad Dominum cum tribularer clamavi, ec._ E con nobile
ed eccellente orazione, e con efficaci ragioni e induttivi argomenti,
conchiuse la sua dimanda, a inducere il comune di Firenze a prendere
la guardia della città e de’ cittadini di Bologna. I governatori del
comune di Firenze già aveano alcuna spirazione del trattato ch’e’
tiranni di Bologna aveano col signore di Milano, e comprendevano che
questi ambasciadori fossono mandati a inganno: nondimeno per non aversi
a riprendere, in quello consiglio deliberarono di mandare solenni
ambasciadori di presente a corte per trovare accordo col papa, e in
questo mezzo di mandare cavalieri, e de’ suoi cittadini alla guardia di
Bologna, per contentare il popolo. Ma l’altro dì vegnente fu manifesto
a’ signori di Firenze e agli ambasciadori di Bologna, che i tiranni
l’aveano per danari venduta all’arcivescovo di Milano; e fu per lettera
de’ tiranni detti comandato agli ambasciadori, che non si dovessono
partire di Firenze senza loro comandamento; allora fu al tutto la cosa
palese, e seguitò il fatto come appresso racconteremo.


CAP. LXVIII.

_Secondo trattato di Bologna._

Messer Giovanni de’ Peppoli avvelenato di sdegno della sua presura,
vedendo che però perdea la tirannia di Bologna, avendo con non
piccola fatica recato Messer Iacopo al suo volere, e vota la terra de’
caporali di cui temea, e fortificata la guardia nella città, avendo
segretamente tenuto trattato coll’arcivescovo di Milano, coll’impeto
del suo dispettoso cuore, ebbe podere di vendere la città e’ suoi
cittadini della sua propria patria, e da cui avea ricevuto esaltamento
della sua signoria e onore, e niente per loro difetto del suo caso,
cosa molto detestabile a udire. Costui vedendo che ’l suo trattato era
scoperto, cavalcò di presente a Milano, e fermò la maledetta vendita
per dugentomila fiorini, de’ quali si dovea dare certa parte a’
soldati della Chiesa per riavere gli stadichi che avea loro lasciati
per liberare la sua persona, e a lui e al fratello dovea rimanere in
loro libertà il castello di san Giovanni in Percesena, e Nonandola e
Crevalcuore. E tornato lui, manifestata la vendita, i Bolognesi grandi
e piccoli si tennono soggiogati di giogo d’incomportabile servaggio, e
molto si doleano palesemente e in occulto l’uno coll’altro; e innanzi
che la terra si pigliasse per lo signore di Milano grande gelosia
ebbono i traditori della patria, e molto vegghiarono e di dì e di notte
alla guardia della città. Ma i vili e codardi cittadini non ardirono
di levarsi contra a’ tiranni, nè a muovere romore nella terra: che se
fatto l’avessono, leggiermente coll’aiuto del comune di Firenze, a cui
dispiaceva la vicinanza di sì potente tiranno, sarebbe venuto fatto
di tornare in libertà. Alcuna trista vista ne feciono mollemente, e
in fine si lasciarono vendere e sottoporre al duro giogo, del mese
d’ottobre gli anni di Cristo 1350.


CAP. LXIX.

_Come l’arcivescovo di Milano mandò a prendere la possessione di
Bologna._

Come l’arcivescovo di Milano ebbe fermo il patto della compera di
Bologna con messer Giovanni, non guardò con alcuna reverenzia o debito
di ragione che la città fosse di santa Chiesa, ma cresciuto nella
tirannesca superbia subitamente fece apparecchiare messer Bernabò
suo nipote, figliuolo di messer Stefano, valente uomo e di grande
ardire, e con millecinquecento barbute di soldati eletti il mise a
cammino, e mandollo a pigliare la tenuta di Bologna. Sentendo questa
venuta il doge Guernieri, ch’era in bando dell’arcivescovo di Milano,
con tutta sua masnada si partì di Bologna; e standosi fuori della
città, accogliea gente senza soldo per fare una compagna. Messer
Bernabò giunto alla città entrò dentro senza alcuno contasto co’ suoi
cavalieri, e con trecento che prima avea alla guardia di Bologna vi
si trovò con millecinquecento barbute: e prese la tenuta e la guardia
della città e delle castella di fuori, e appresso convocò i cittadini
a parlamento, e per forza fece loro ratificare la vendita fatta per
i tiranni, e dinuovo aggiudicarsi fedeli dell’arcivescovo e de’ suoi
successori. E l’obbligazioni e le carte e il saramento fece fare il
meglio seppe divisare; e questo fu fatto all’uscita del mese d’ottobre
1350. E così ebbe fine la tirannia della casa di Romeo de’ Peppoli,
grandi ed antichi cittadini di Bologna, i quali erano stati onorati
e fatti signori da’ loro cittadini, dalla cacciata del cardinale del
Poggetto legato del papa, i quali aveano loro signoria mantenuta assai
dolcemente co’ cittadini. Essendo di natura guelfi, per la tirannia
erano quasi alienati dalla parte, e i Fiorentini, amicissimi di quello
comune, trattavano in molte cose con dissimulata e corrotta fede; e
perocchè a’ traditori della patria tosto pare che Iddio apparecchi la
vendetta, in breve tempo seguitò a messer Iacopo e a messer Giovanni,
per addietro tiranni di Bologna, pena del peccato commesso, come
seguendo nostra materia racconteremo.


CAP. LXX.

_Come capitò il conte di Romagna e l’oste della Chiesa._

Il conte di Romagna ventoso di superbia, e incostante per poco senno,
il quale cotante volte potè avere con grande sua gloria e onore di
santa Chiesa la città di Bologna, e non volutola se non colla spada
in mano, secondo il consiglio de’ malvagi compagni, vedendola nelle
mani del potente tiranno, vorrebbe avere creduto al consiglio de’
Fiorentini. Non però dimeno, perocchè per tutto questo la città non era
allargata di vittuaglia, ma piuttosto aggravata, e’ soldati erano per
gli stadichi che aveano, per li ventimila fiorini ricevuti, allargati
di speranza, e messer Mastino che dell’impresa dell’arcivescovo era
dolente a cuore, offerendo al conte tutto suo sforzo di gente e di
prestare danari alla Chiesa, confortò il conte a seguitare l’impresa.
Il conte per questo si recò a conducere il doge Guernieri con
milledugento barbute, uscito di Bologna, e raccolta gente come detto
è. Messer Mastino anche vi mandò di nuovo de’ suoi cavalieri, e danari
per comportare i soldati. E il conte fatte grandi impromesse a’ soldati
mosse il campo da Castel san Pietro e venne con l’oste a Budri, in
mezzo tra Bologna e Ferrara, e di là valicarono ad Argellata e a san
Giovanni in Percesena, e ivi stettono dieci dì aspettando danari, con
intenzione di porsi presso a Bologna dalla parte di Modena, per levare
ogni soccorso a messer Bernabò: il quale era dentro in grande soffratta
di vittuaglia e di strame, e male veduto da’ cittadini, e però stava
in paura e non s’ardiva a muovere. Onde la città era a partito da
non poter durare: e per forza convenia che tornasse alle mani della
Chiesa, se il pagamento o in tutto o in parte fosse venuto a’ soldati.
Ma chi si fida ne’ fatti della guerra alla vista delle prime imprese
de’ prelati, e non considera come la Chiesa è usata a non mantenere le
imprese, spesso se ne truova ingannato. E’ non valse al conte scrivere
al papa, nè mandare ambasciadori, nè tanto mostrare come Bologna si
racquistava con grande onore di santa Chiesa, assai potè dolere la
vergogna, che l’arcivescovo di Milano facea d’avere tolta Bologna, che
danari debiti a’ soldati, per vincere così onorevole punga, venissero
da corte. Per tanto i soldati non si vollono strignere a Bologna, anzi
di loro arbitrio mossero il campo e tornarono a Budri, e ivi ch’era
luogo ubertuoso, e che ’l marchese dava copioso, si misono ad attendere
se i danari de’ loro soldi e dell’altre promesse venissero: e ivi
dimorarono infino a dì 28 di gennaio del detto anno, e però i danari
non vennono. Per la qual cosa al conte parea male stare, e per paura
di se consentì a’ soldati che trattassero d’avere le paghe sostenute e
le paghe doppie promesse per lui da messer Bernabò, condotto in parte
per la sua mala provvedenza, che altro non poteva fare; rimanendogli
alcuna vana speranza, che se messer Bernabò non si accordasse con loro,
che gli farebbono più aspra guerra, ma il tiranno s’accordò di presente
ad accordarli e pagarli, e riavere le castella e li stadichi; e questo
fornì de’ danari della compra che avea fatta di Bologna. In questo
medesimo trattato, condusse settanta bandiere di Tedeschi e Borgognoni
soldati della Chiesa al suo soldo. Ed essendo assediato, in cotanto
pericolo ricolse gli stadichi, riebbe le castella, ruppe l’oste de’
nimici, liberò la città dell’assedio, e in uno dì mise in Bologna in
suo aiuto de’ cavalieri della Chiesa millecinquecento barbute; e tutto
gli avvenne per l’avarizia de’ prelati di santa Chiesa, e per la forza
e larghezza della sua pecunia. Il doge Guernieri colla sua compagna
si ridusse in Doccia, e la gente di messer Mastino e del marchese di
Ferrara si tornarono a’ loro signori: e il conte povero e vituperato
del fine della sua impresa si tornò co’ suoi Provenzali in Imola,
e Bologna si rimase sotto il giogo del potente tiranno, mettendo in
paura tutta Italia, e spezialmente la parte guelfa. Abbiamo stesamente
narrato il processo di questa guerra per esempio del pericolo che corre
de’ folli e ambiziosi capitani: e come per troppa superbia spesse volte
volendo tutto si perde ogni cosa: e a dimostrare come è folle chi ha
fidanza de’ danari della Chiesa far le imprese della guerra. Ancora
questa rivoltura di Bologna fu cagione d’apparecchiare a tutta Italia,
per lunghi tempi, grandi e gravi novità di guerre, come seguendo nostro
trattato si potrà vedere.


CAP. LXXI.

_Come i Guazzalotri di Prato cominciarono a scoprire loro tirannia._

Tornando a’ fatti della nostra città di Firenze, il nobile castello
di Prato ci dà cagione di cominciare da lui, nel quale la famiglia
de’ Guazzalotri erano i migliori e più potenti, e la loro grandezza
procedeva perocchè erano amati sopra gli altri di quella terra dal
comune di Firenze: ed essendo guelfi, portavano fede e ubbidienza
grande al nostro comune. Vero è che quello comune vedendosi in
libertà e in vicinanza de’ Fiorentini, per tema che alcuna volta
non si sommettessono al comune di Firenze aveano provveduto, come si
racconta nella cronica del nostro antecessore, di darsi a messer Carlo
duca di Calavra, figliuolo del re Ruberto, e a’ suoi discendenti in
perpetuo, con misto e mero imperio, ed egli così gli prese. Nondimeno
si manteneano in fede e amore del comune di Firenze. Avvenne che
morti gli antichi e savi cavalieri della casa de’ Guazzalotri, i
quali conoscevano la loro grandezza procedere dal comune di Firenze,
rimasonvi giovani donzelli: i quali trovandosi nella signoria di quella
terra, mancando allora il governamento della casa reale per le fortune
del Regno, cominciarono i giovani a trapassare l’ordine e il modo de’
loro antecessori nel governamento di quel castello, conducendolo a
modo tirannesco. Della quale tirannia spesso veniva richiamo a’ priori
di Firenze, e il comune per lo antico amore che portava a quelli di
quella casa mandava pe’ caporali, tra’ quali il maggiore e il più
ardito e riverito da tutti a quelle stagioni era Iacopo di Zarino, e
riprendevanli e ammonivano parentevolemente per riducerli alla regola
de’ loro maggiori. Ma i giovani caldi nella signoria e poco savi, e
inzigati da mal consiglio, non seguendo il consiglio de’ Fiorentini,
l’un dì appresso all’altro più dimostravano atto tirannesco per tenere
in paura più che in amore i loro terrazzani. E per dimostrare in
fatto quello che aveano nella mente, feciono di subito pigliare due
Pratesi, l’uno era uno buono uomo ricco, vecchio e gottoso, l’altro
era un giovane notaio ricco, onesto e di leggiadra conversazione a
cui i Guazzalotri a altro tempo aveano fatto uccidere il padre, e a
questi due appuosono, che voleano tradire Prato, e darlo a’ Cancellieri
di Pistoia. Sentendo questo il comune di Firenze mandò per Iacopo di
Zarino, e per gli altri caporali de’ Guazzalotri, e pregarongli che non
seguissono questa novità, e che i presi dovessono lasciare: perocchè
manifestamente sapieno ch’elli erano innocenti: tornarono a Prato, e
contro alla preghiera del comune di Firenze strussono gl’innocenti al
giudicio: e sentendosi in Firenze, il comune vi mandò ambasciadori e
lettere; ed essendovi gli ambasciadori del comune, e avute le lettere
che gli richiedeano che non giudicassono a torto g’innocenti, i
tirannelli per male consiglio s’affrettarono, e feciongli morire in
vergogna del comune di Firenze, nella presenza de’ suoi ambasciadori. E
fatto a catuno tagliare la testa, occuparono i loro beni indebitamente.


CAP. LXXII.

_Come i Fiorentini andarono a oste a Prato, ed ebbonne la signoria._

I Fiorentini vedendo la novità delle guerre d’Italia che da ogni
parte s’apparecchiavano con tiranneschi aguati, e come avieno la
nuova vicinanza del potente tiranno di Milano che teneva Bologna, e
così messer Mastino, e vedeano che i Guazzalotri, congiunti per sito
alle porti della città di Firenze, cominciavano a usare tirannia,
pensarono che se possanza di grande tiranno s’appressasse loro, come
s’apparecchiava, che della terra di Prato poco si poteano fidare. E
però con buono consiglio, subitamente e improvviso a’ Pratesi, del mese
di settembre gli anni _Domini_ 1350, feciono cavalcare le masnade de’
cavalieri soldati del comune, con alquanti cittadini e pedoni delle
leghe del contado, e d’ogni parte si puosono a campo intorno a Prato, e
senza fare preda o guasto, domandarono di volere la guardia di quella
terra. I Pratesi smarriti del subito avvenimento, e non provveduti
alla difesa, e avendo nella terra molti a cui la novella tirannia de’
Guazzalotri dispiaceva, senza troppo contasto furono contenti di fare
la volontà del comune di Firenze. E sicurati da’ cittadini che danno
non si farebbe, dierono al comune di Firenze liberamente la guardia di
Prato, rimanendo a’ terrazzani la loro usata giurisdizione. E il comune
prese il castello dello imperadore e misevi castellano, e fece la terra
guardare solennemente.


CAP. LXXIII.

_Come i Fiorentini comperarono Prato, e recaronlo al loro contado._

Avendo il nostro comune la guardia di Prato presa contro la comune
volontà de’ terrazzani, pensò che se mai tornasse in libertà, che
i giovani in cui mano era rimasa la signoria con provvedenza la
guarderebbono e la recherebbono a tirannia lievemente: e però sentendo
il re Luigi e la reina Giovanna ereda del duca di Calavra, tornati
di nuovo nel Regno, e che erano in fortuna e in grande bisogno,
e governavansi per consiglio di messer Niccola Acciaiuoli nostro
cittadino, feciono segretamente trattare di comperare la giurisdizione
ch’aveano in Prato. E trovando la materia disposta per lo bisogno
del re e della reina, e bene favoreggiata da messer Niccola detto,
il mercato fu fatto, e pagati per lo comune fiorini diciassettemila
e cinquecento alla reina, come fu la convegna, per solenni privilegi
e stipulazioni pubbliche dierono al comune di Firenze ogni ragione e
misto e mero imperio ch’aveano nella terra di Prato e nel suo contado.
E come il comune ebbe la ragione di questa compera, improvviso a’
Pratesi mandò alcuna forza a Prato e prese la tenuta di nuovo, e fece
manifestare a’ Pratesi come la terra e il contado e gli uomini di quel
comune erano liberi del nostro comune per la detta compera, e mostrar
loro i privilegi e le carte; e questo fu del mese di... nel detto
anno. E presa la tenuta, incontanente levò le signorie, gli ordini
e gli statuti de’ Pratesi, e recò la terra e il contado a contado di
Firenze, e diede l’estimo e le gabelle a quello comune come a’ suoi
contadini, e diede loro quelli beneficii della cittadinanza e degli
altri privilegi ch’hanno i contadini di Firenze: e ordinovvi rettori
cittadini con certa limitata giurisdizione, recando il sangue e l’altre
cose più gravi alla corte del podestà del comune di Firenze. Della qual
cosa i Pratesi vedendosi avere perduta la loro franchigia, generalmente
si tennono mal contenti, ma poterono conoscere per non sapere usare
libertà divenire suggetti: e per la provvisione fatta di non venire
alla signoria de’ Fiorentini, con quella in perpetuo furono legati alla
sua giurisdizione.


CAP. LXXIV.

_Come i guelfi furono cacciati dalla Città di Castello._

In questo anno, essendo ne’ collegi del reggimento di Perugia insaccati
per segreti squittini gran parte de’ ghibellini, de’ quali a quel tempo
n’erano i più all’ufficio, per operazione di Vanni da Susinana e degli
altri Ubaldini della Carda, ch’erano cittadini della Città di Castello,
fu messo in sospetto de’ Perugini la casa de’ Guelfucci, antichi
cittadini e guelfi, ed altri guelfi, apponendo loro che trattavano di
dare la Città di Castello a’ Fiorentini, e aggiungendovi alcuna altra
cagione, mossono il reggimento di Perugia, senza cercare la verità del
fatto, a fare cavalcare a Castello tutti i loro soldati, e per forza
cacciarono i Guelfucci di Castello e certi altri, i quali di queste
cose non erano colpevoli, e non si guardavano. Come gli Ubaldini ebbono
fornita la loro intenzione, tutti si vestirono di bianche robe, e
andarono a Perugia colle carte bianche in mano, offerendo al comune
di fare tutta la sua volontà: scrivessono, ed elli affermerebbono. Ma
poco stante, entrato a reggimento il nuovo uficio del loro priorato,
uomini i più guelfi, s’avvidono dello inganno che il loro comune avea
ricevuto, di cacciare i caporali di parte guelfa di Castello per malo
ingegno degli Ubaldini, e in furia arsono e ruppono i sacchi de’ loro
ufici, e di nuovo riformarono la città, mettendo ne’ sacchi per loro
squittini cittadini guelfi, e ischiusonne i ghibellini; e di presente
rimisono i Guelfucci nella Città di Castello, e confinaronne gli
Ubaldini.


CAP. LXXV.

_Come morì il re Filippo di Francia._

Stando la tregua, rinnovellata più volte tra il re di Francia e il
re d’Inghilterra, poche notabili cose degne di memoria furono in
que’ paesi. Ma il detto re Filippo di Francia, avendo per troppa
vaghezza tolta per moglie la nobile e sopra bella dama figliuola del
re di Navarra, e levatala al figliuolo come abbiamo narrato, tanto
disordinatamente usò il diletto della sua bellezza, che cadendo
malato, la natura infiebolita non potè sostenere, e in pochi dì
diede fine colla sua morte alla sollecitudine della guerra, e a’
pensieri del regno e ai diletti della carne. E morto in Sanlisi,
fu recato il corpo in Parigi, e fatto il reale esequio solennemente
nella presenzia de’ figliuoli e de’ baroni del reame, e sepolto co’
suoi antecessori alla mastra chiesa di san Dionigi, a dì... gli anni
_Domini_ 1350. Immantinente appresso nella città di Rems fu coronato
del reame di Francia messer Giovanni suo figliuolo primogenito, e
la moglie in reina, e ricevette il saramento e l’omaggio da tutti
i baroni e da tutti gli altri feudatari del suo reame e dell’altro
acquisto. Questo Filippo re di Francia fu figliuolo di messer Carlo
Sanzaterra, e fu uomo di bella statura, composto e savio delle cose
del mondo, e molto astuto a trovar modo d’accogliere moneta, e in
ciò non seppe conservare nè fede nè legge. E sentendosi molto in
grazia e temuto da papa Giovanni ventiduesimo, per l’openione che
sparta avea disputando della visione dell’anime beate in Dio, la cui
openione per li teologi del reame di Francia era riprovata, e perchè
il collegio de’ cardinali erano tutti quasi fuori de’ Catalani, di
suo reame, e per questa baldanza ebbe animo d’ingannar santa Chiesa,
sotto la promessa di mostrare di volere fare passaggio oltre mare per
racquistare la Terra santa: e per questo domandò per cinque anni le
decime del suo reame a ricogliere in breve tempo, non avendo l’animo
al passaggio, come appresso l’opere dimostrarono. E nel suo reame
mutò spesso e improvviso monete d’oro, peggiorandole molto e di peso
e d’oro: per le quali mutazioni disertò e fece tornare i mercatanti di
suo reame di ricchezza in povertà: e’ suoi baroni e borgesi assottigliò
d’avere per modo, che poco era amato da loro per questa cagione. Onde
apparve quasi come sentenzia di Dio, che avendo egli cotanta baronia e
moltitudine di buoni cavalieri, i quali solieno essere pregiati sopra
gli altri del mondo in fatti d’arme, non s’abboccavano in alcuna parte
con gl’Inghilesi, che non facessono disonore al loro signore: ove per
antico gli aveano in fatti d’arme sopra modo a vile. E molte singulari
gravezze sopra la mercatanzia e sopra uomini singulari mise, onde
molti mercatanti forestieri n’abbandonarono il reame; e non ostante che
spesso fosse percosso dal bastone degl’Inghilesi, al continovo il re
accrescea il suo reame per le infortune degli altri circustanti baroni,
e per l’aiuto de’ suoi danari. Lasciò due figliuoli il re: messer
Giovanni e messer Luigi duca d’Orliens: e quattro nipoti figliuoli
del re Giovanni: il maggiore nominato messer Carlo Dalfino di Vienna
e duca di Normandia, l’altro nominato Luigi duca d’Angiò, il terzo
messer Giovanni conte di Pittieri, e il quarto messer Filippo piccolo
fanciullo: e tre femmine: la prima moglie del re di Navarra, la seconda
monaca del grande monistero di Puscì, e la terza nominata Caterina,
picciola fanciulla, la quale fu poi moglie di messer Giovan Galeazzo
de’ Visconti di Milano, come a suo tempo diviseremo.


CAP. LXXVI.

_Come la Chiesa rinnovò processo contra l’arcivescovo di Milano._

In questo anno, avendo saputo il papa e’ cardinali come l’arcivescovo
di Milano per loro mandato non s’era voluto rimuovere dell’impresa
di Bologna, ma contro a loro volontà, e in vitupero della Chiesa,
avea presa la città e rotta l’oste della Chiesa e del conte, furono
molto turbati. E ricordandosi come l’arcivescovo era stato infedele,
e rinvoltosi nella resia dell’antipapa e fattosi suo cardinale, e poi
tornato all’ubbidienza di santa Chiesa era ricevuto a misericordia
da papa Giovanni ventesimosecondo, e riconciliato, il fece vescovo
di Novara, e poi per Clemente sesto promosso e fatto arcivescovo di
Milano, e ora ingrato era tornato nella prima eresia, di non volere
avere riverenzia nè ubbidire a santa Chiesa: rinnovellarono contro
a lui e contro a’ suoi nipoti i processi altre volte fatti per papa
Giovanni predetto, e feciono richiedere l’arcivescovo, e messer
Galeazzo, e messer Bernabò, e messer Maffiuolo di messer Stefano
Visconti, e assegnarono loro i termini debiti che s’andassono a
scusare, e gli ultimi termini perentori furono a dì 8 d’aprile 1351.
Infra il termine del detto processo vedendo il papa e’ cardinali per
la loro avarizia, in vituperio, delle loro persone e in contento di
santa Chiesa, tolta tutta la Romagna e la città di Bologna, volendo
con ingegno unire in lega e compagnia gli altri tiranni lombardi, col
comune di Firenze e di Perugia e di Siena, e colla Chiesa medesima,
per potere con maggiore forza resistere al potente tiranno, mandò in
Italia il vescovo di Ferrara, cittadino di Firenze della casa degli
Antellesi, con pieno mandato a ciò ordinare e fermare: il quale giunto
in Toscana, mandò a’ signori di Lombardia e a’ comuni predetti, che
a certo termine catuno mandasse suoi ambasciadori alla città d’Arezzo
a parlamento. E innanzi che il termine venisse, il detto legato andò
in persona a messer Mastino e al marchese di Ferrara, e al comune
di Perugia e di Siena a sporre la sua ambasciata, e tornò a Firenze,
avendo sommossi i detti comuni e signori a venire in loro servigio e
di santa Chiesa alla detta lega, perocchè catuno si temeva della gran
potenza del’arcivescovo. E messer Mastino, che gli era più vicino, con
sollecitudine confortava i Lombardi e’ comuni di Toscana che venissono
alla lega e a fare sì fatta taglia, che all’arcivescovo si potesse
resistere francamente. E del mese d’ottobre vegnente gli ambasciadori
d’ogni parte furono ragunati ad Arezzo; quelli di messer Mastino e
de’ Fiorentini v’andarono con pieno mandato; i Perugini mostravano di
volere lega e taglia, ma d’ogni punto voleano prima risposta dal loro
comune, e i Sanesi faceano il somigliante, per li quali intervalli,
gli ambasciadori stettono lungamente ad Arezzo senza poter prendere
partito. E questo avveniva perocchè a’ Perugini e a’ Sanesi parea
che la forza dell’arcivescovo non potesse giugnere a’ loro confini, e
volevano mostrare di non volersi partire dal volere di santa Chiesa
e de’ Fiorentini. E in questo soggiorno, l’arcivescovo di Milano
temendo che la Chiesa non si facesse forte coll’aiuto de’ Toscani
e de’ Lombardi, mandò a messer Mastino messer Bernabò suo genero,
pregandolo che si ritraesse da questa impresa: e grandi impromesse
al comune di Firenze faceva d’ogni patto e vantaggio che volesse
da lui: e con queste suasioni cercava disturbare la detta lega: ma
invano s’affaticava con questi tentamenti, che di presente tutti si
piovicavano nel parlamento, e’ Sanesi s’erano ridotti al segno de’
Fiorentini, ed era preso, che se i Perugini non volessono essere alla
lega, che si facesse senza loro. E avendo questo protestato loro,
attendendo l’ultima risposta, la quale dilungavano con nuove cagioni
di dì in dì, andandovi in persona oggi l’uno ambasciadore e domane
l’altro, essendo gli altri ambasciadori per fermare la lega e la taglia
senza loro, come a Dio piacque, sopravvenne la novella della morte
di messer Mastino, per la quale cosa si ruppe il parlamento senza
fermare lega, e catuno ambasciadore si tornò a suo comune e signore;
della qual cosa tornò grande ripetio a’ comuni di Toscana. E benchè i
Fiorentini e i Sanesi non fossono cagione di questo scordo, nondimeno
peccarono in tanto aspettare i Perugini: che grande utilità era al
comune di Firenze, che confinava col tiranno, avere in suo aiuto il
braccio di santa Chiesa e del signore di Verona, e di Ferrara e di
Siena. Ma quando i falli si prendono ne’ fatti della guerra sempre
hanno uscimento di privato pericolo: e però gli antichi maestri della
disciplina militare punivano con aspre pene i mali consigliatori,
eziandio che del male consiglio conseguisse prospero fine. Ma ne’
nostri tempi, i falli della guerra si puniscono non per giustizia, ma
per esperienza del male che ne seguita, come tosto avvenne a’ detti
comuni di Toscana, come seguendo appresso ne’ suoi tempi dimostreremo.


CAP. LXXVII.

_Come il tiranno di Milano si collegò con tutti i ghibellini d’Italia._

Avvenne in questo anno, come l’arcivescovo di Milano sentì rotto
il trattato della lega mosso per lo papa, e morto messer Mastino di
cui più temea, gli parve che fortuna al tutto fosse con lui, e prese
speranza di sottomettersi Toscana, e appresso tutta l’Italia. E però
procacciò di recare a se il gran Cane della Scala cognato di messer
Bernabò, e vennegli fatto per la confidenza del parentado. E perchè
essendo giovane e nuovo nella signoria non facea per lui la guerra di
sì fatto vicino, e però lievemente venne a concordia e legossi con lui,
e promise d’aiutare l’uno l’altro nelle loro guerre. Sentita questa
lega gli altri tiranni lombardi tutti si legarono coll’arcivescovo,
non guardando il marchese di Ferrara perchè avesse antico amore e
singolare affetto col comune di Firenze; e così tutti i tirannelli
di Romagna feciono il simigliante, e que’ della Marca. E il comune di
Pisa per patto li promisono dugento cavalieri, e non volendo rompere
patto di pace a’ Fiorentini l’intitolarono alla guardia di Milano. E in
Toscana s’aggiunse i Tarlati d’Arezzo, non ostante che fossono in pace
e in protezione del comune di Firenze, e il somigliante di Cortona: e
gli Ubaldini, e’ Pazzi di Valdarno, e gli Ubertini, e de’ conti Guidi
tutti i ghibellini, e quei di Santafiore, e molti altri tirannelli
ghibellini, i quali segretamente s’intesono coll’arcivescovo, non
volendosi mostrare innanzi al tempo, per paura che i comuni guelfi
loro vicini nol sapessono. Questa lega fu fatta e giurata tosto e
molto segretamente, perocchè vedendo i ghibellini la gran potenza
dell’arcivescovo, e sappiendo che la Chiesa non avea potuto fare la
lega, e che i tiranni tutti di Lombardia s’erano accostati a dare
aiuto all’arcivescovo, pensarono che venuto fosse il tempo di spegnere
parte guelfa in Italia, e però senza tenere pace o fede promessa catuno
s’accostò col Biscione, e vennesi provvedendo d’arme e di cavalli per
essere alla stagione apparecchiati. In questo mezzo l’arcivescovo per
meglio coprire l’intenzione sua amichevolemente mandava al comune di
Firenze sue lettere, congratulandosi de’ suoi onori, e profferendosi
come ad amici, e con questa dissimulazione passò tutto il verno,
e mostrava d’avere l’animo a stendersi nella Romagna. E il comune
di Firenze per non mostrare in sospetto l’amicizia che dimostrava
a’ Fiorentini, non si provvedeva di capitano di guerra nè di gente
d’arme, e le strade di Bologna e di Lombardia usava sicuramente colle
mercatanzie de’ suoi cittadini; e i Milanesi e’ Bolognesi e gli altri
Lombardi faceano a Firenze il somigliante senza alcuno sospetto:
perocchè il malvagio concetto del tiranno e de’ suoi congiunti si
racchiudea ne’ loro petti, e di fuori non si dimostrava, per meglio
potere adempiere loro intenzione.


CAP. LXXVIII.

_Come fu assediata Imola dal Biscione e altri._

In questo medesimo verno, messer Bernabò, ch’era in Bologna vicario per
l’arcivescovo, costrinse i Bolognesi, e mandò a porre l’oste a Imola
i due quartieri della città: ed egli v’andò in persona con ottocento
cavalieri, e fecevi venire il capitano di Forlì colla sua gente a piè
e a cavallo, e vennevi messer Giovanni Manfredi tiranno di Faenza colla
sua forza, e il signore di Ravenna e gli Ubaldini, e assediarono Imola
intorno con più campi. Guido degli Alidogi signore d’Imola, guelfo e
fedele a santa Chiesa, avendo sentito questo fatto dinanzi, e richiesto
i Fiorentini e gli altri comuni e amici di santa Chiesa d’aiuto, e
non avendolo trovato, per la paura che catuno avea d’offendere al
Biscione, come uomo franco e di gran cuore s’era provveduto dinanzi che
l’assedio vi venisse di molta vittuaglia; e per non moltiplicare spesa
di soldati elesse centocinquanta cavalieri di buona gente d’arme e
trecento masnadieri nomati, tutti di Toscana, e con questi si rinchiuse
in Imola; e fece intorno alla città due miglia abbattere case chiese
e quanti difici v’erano, perchè i nimici non potessono avere ridotto
intorno alla terra; e così francamente ricevette l’assedio, acquistando
onore di franca difesa, insino all’uscita di maggio gli anni _Domini_
1351. In questo stante al continovo si mettea in ordine sotto questa
coverta d’Imola di potere improvviso a’ cittadini di Firenze assalire
la città: e approssimandosi al tempo, di subito fece levare l’oste da
Imola e lasciarvi certi battifolli, i quali in poco tempo straccati,
senza potere tenere assediata la città, se ne levarono e lasciaronla
libera.


CAP. LXXIX.

_Come il capitano di Forlì tolse al conticino da Ghiaggiuolo e al conte
Carlo da Doadola loro terre._

In questo medesimo tempo, il capitano di Forlì disideroso d’accrescere
sua signoria, e avventurato nell’imprese, non vedendosi avere in
Romagna di cui e’ dovesse temere, co’ suoi cavalieri venne subitamente
sopra le terre del conticino da Ghiaggiuolo, di cui non si guardava,
e con lui venne l’abate di Galeata, da cui il conticino tenea certe
terre, e non gli rispondea com’era tenuto. E parve che fosse una
maraviglia, che avendo buone e forti castella e bene guernite a grande
difesa, tutte l’ebbe in pochi dì. E con questa foga se n’andò sopra le
terre di Carlo conte di Doadola, e quasi senza trovar contasto tutte le
recò sotto la sua signoria. Egli era a quel tempo in lega col signore
di Milano, e però non trovò il comune di Firenze, benchè il conticino
fosse stato suo cittadino, ch’aiutare lo volesse contro al capitano.


CAP. LXXX.

_Come nella città d’Orbivieto si cominciò materia di grande scandalo._

In questo anno 1350, reggendosi la città d’Orbivieto a comune appo il
popolo, erano i maggiori governatori di quello stato Monaldo di messer
Ormanno, e Monaldo di messer Bernardo della casa de’ Monaldeschi;
Benedetto di messer Bonconte loro consorto, per invidia e per setta
recati a se due altri suoi consorti, trattò con loro il malificio, che
poco appresso gli venne fatto; perocchè del mese di marzo del detto
anno, uscendo amendue i Monaldi sopraddetti del palagio del comune
dal consiglio, Benedetto co’ suoi due consorti s’aggiunsono con loro,
e senza alcuno sospetto, i due Monaldi, che al continovo il dì e la
notte usavano con Benedetto, s’avviarono con lui ragionando; e avendo
il traditore l’uno di loro per mano, nel ragionamento, in sulla piazza,
il fedì d’uno stocco, e cadde morto; l’altro Monaldo vedendo questo
cominciò a fuggire: Benedetto sgridò i compagni, i quali il seguirono,
e innanzi che potesse entrare in casa sua il giunsono e uccisonlo.
Morti che furono costoro, Benedetto corse a casa sua e armossi; e
accolti certi suoi amici, co’ suoi due consorti corsono la terra: e non
trovando contasto, entrarono nel palagio del comune; e aggiuntasi forza
di cittadini di sua setta, Benedetto si fece fare signore, e cominciò
a perseguitare tutti coloro ch’erano stati amici de’ suoi consorti
morti; e montò in tanta crudeltà la sua tirannia coll’audacia de’ suoi
seguaci, che cacciati molti cittadini, in piccolo tempo, innanzi che
l’anno fosse compiuto, più di dugento tra dell’una setta e dell’altra
se ne trovarono morti di ferro. Onde il contado e il paese d’intorno se
ne ruppe in sì fatto modo, che in niuno cammino del loro distretto si
potea andare sicuro.


CAP. LXXXI.

_Come la città d’Agobbio venne a tirannia di Giovanni Gabbrielli._

Avendo narrato delle nuove tirannie che si cominciarono in Toscana,
ci occorre a fare memoria d’un’altra che si creò nella Marca in
questo medesimo anno, la città d’Agobbio, la quale in quel tempo avea
sparti per l’Italia quasi tutti i suoi maggiori cittadini in ufici
e rettorie. Giovanni di Cantuccio de’ Gabbrielli d’Agobbio, essendo
co’ suoi consorti in discordia per una badia di Santacroce, si pensò
che agevolemente si potea fare signore e della badia e d’Agobbio,
trovandosi nella città il maggiore, e non guardandosi i suoi consorti
nè gli altri cittadini di lui. E non ostante che fosse guelfo di
nazione, considerò che tutti i comuni e signori di parte guelfa di
Romagna, e di Toscana e della Marca temeano forte del signore di
Milano, ch’avea presa di novello la città di Bologna, e provvidde, che
dove i Perugini o altra forza si movesse contro a lui, che l’aiuto
dell’arcivescovo non gli mancherebbe. E avendo così pensato, senza
indugio accolse cento fanti masnadieri, e con alquanti cittadini
disperati e acconci a mal fare, i quali accolse a questo tradimento
della patria, subitamente corse in prima alle case de’ suoi consorti, e
affocate e rotte le porti, prese messer Belo di messer Cante, e messer
Bino e Rinuccio suoi figliuoli, e Petruccio di messer Bino e quattro
altri piccioli fanciulli, e tutti gli mise in prigione; e rubate le
case, vi mise il fuoco e arsele. E fatto questo, corse al palagio de’
consoli rettori di quello comune: e non volendo il gonfaloniere darli
il palagio, corse alle case sue e arsele in sua vista. E tornato al
palagio, disse agli altri consoli, che se non gli dessono il palagio
altrettale farebbe delle loro; onde per paura gli aprirono; e preso
il palagio, vi lasciò sue guardie, e corse la terra. I cittadini
sentendo presi i consorti di Giovanni, di cui avrebbono potuto fare
capo, si stettono per paura, e niuno si mise a contastarlo. E così
disventuratamente coll’aiuto di meno di centocinquanta fanti fu
occupata in tirannia la città d’Agobbio in una notte, la quale avea
seimila uomini d’arme. Ma i peccati loro, e massimamente le ree cose
commesse per le città d’Italia per le continove rettorie ch’aveano gli
uomini di quella città, li condusse in quelle, e nella disciplina della
nuova e disusata tirannia. E per le discordie della casa de’ Gabbrielli
a quell’ora non avea la città podestà, nè capitano nè altro rettore.
Avevavi alcune masnade de’ Perugini, i quali Giovanni ne cacciò fuori;
e ’l dì seguente, avendo cresciuta la sua forza dentro, se ne fece fare
signore; e di presente, come potè il meglio, si fornì di gente, e di
notte facea sollecita guardia, e fortificava la sua signoria.


CAP. LXXXII.

_Come il comune di Perugia e il capitano del Patrimonio andarono a oste
ad Agobbio._

Sparta per lo paese la nuova signoria d’Agobbio, messer Iacopo, ch’era
capo della casa de’ Gabbrielli, e allora era capitano del Patrimonio
per la Chiesa, co’ suoi cavalieri, e con aiuto d’alquanti suoi amici,
di subito cavalcò a Perugia; e il comune di Perugia, che si sentiva
offeso per lo cacciare della sua gente d’Agobbio, a furore di popolo
si mosse a cavalcare popolo e cavalieri con messer Iacopo, e puosonsi
a oste intorno alla città d’Agobbio. Vedendo Giovanni di Cantuccio,
nuovo tiranno, che il comune di Perugia, e messer Iacopo e altri suoi
consorti con forte braccio l’avieno assediato, e che da se era male
fornito a potere resistere, e de’ suoi cittadini d’entro non si potea
fidare, sagacemente mandò nel campo a’ Perugini suoi ambasciadori,
i quali da parte di Giovanni dissono: Signori Perugini, Giovanni di
Cantuccio ci manda a voi a farvi assapere, com’egli è di quella casa
de’ Gabbrielli, che sempre furono amatori e fedeli del vostro comune,
e così intende d’essere egli; e intende che ’l comune di Perugia abbia
in Agobbio ogni onore e ogni giurisdizione che da qui addietro avere
vi solea, e maggiore, e vuole rendere i prigioni; ed e’ si partissono
dall’assedio, e mandassono in Agobbio que’ savi cittadini di Perugia
cui elli volessono, a mettere in ordine e riformare il governamento
del comune, e ricevere i prigioni. La profferta fu larga, e’ Perugini
più baldanzosi che discreti, confidandosi follemente alla promessa del
tiranno, elessono ambasciadori ch’andassono a ricevere i prigioni e
riformare la città, e misongli in Agobbio: e di presente si levarono
da campo della terra e tornaronsi in Perugia, e lasciarono messer
Iacopo a campo colla gente d’arme ch’avea della Chiesa, il quale rimase
all’assedio più dì partiti i Perugini; pensando coll’aiuto de’ suoi
cittadini d’entro potere da se alcuna cosa, o se la fede di Giovanni
fosse intera co’ Perugini, potere tornare in Agobbio. Gli ambasciadori
de’ Perugini entrati in Agobbio, con grandissima festa, e dimostramento
di grande amore e confidanza furono ricevuti da Giovanni. E cominciolli
prima a convitare e tenerli in desinari e in cene, e tranquillarli
d’oggi in domane; e strignendolo gli ambasciadori, disse che volea
prima vedere partito messer Iacopo dall’assedio. Messer Iacopo
s’avvide bene dell’inganno, ma stretto dagli ambasciadori perugini,
acciocchè a lui non si potesse imputare cagione che per lui seguitasse
la discordia, si partì dall’assedio e tornossi nel Patrimonio. Gli
ambasciadori di Perugia, partitosi messer Iacopo, con più baldanza
strigneano Giovanni, di rivolere i prigioni, e ordinare il reggimento
della guardia della terra, com’egli avea promesso. Il tiranno vedendosi
levato l’assedio, tenea con più fidanza gli ambasciadori in parole,
e trovando nuove cagioni a dilungare il tempo, gli tenea sospesi. Ma
vedendo che oltre al debito modo gli menava per parole, per sdegno
si partirono d’Agobbio, e rapportarono al loro comune l’inganno che
Giovanni avea fatto. A’ Perugini ne parve male: ma non trovarono tra
loro concordia di ritornarvi ad oste. Nondimeno il nuovo tiranno,
pensandosi più gravemente avere offeso il comune di Perugia, non
ostante che fosse per nazione e per patria guelfo, si pensò d’aiutare
co’ ghibellini. E mandò ambasciadori a messer Bernabò ch’era a Bologna,
dicendo: che volea tenere la città d’Agobbio dal suo signore messer
l’arcivescovo: e pregollo che gli mandasse gente d’arme alla guardia
sua e della terra; il quale senza indugio vi mandò dugentocinquanta
cavalieri, e appresso ve ne mandò maggiore quantità, parendoli avere
fatto grande acquisto alla sua intenzione. Giovanni da se sforzò i
suoi cittadini per avere danari, e fornissi di gente d’arme a piè e a
cavallo; e vedendosi fornito alla difesa si dimostrò palesemente nimico
de’ Perugini, come appresso seguendo nostro trattato racconteremo.


CAP. LXXXIII.

_Come cominciò l’izza da’ Genovesi a’ Veneziani._

Essendo cresciuto scandalo nato d’invidia di stato tra il comune
di Genova e quello di Vinegia, tenendosi ciascuno il maggiore,
cominciamento fu di grave e grande guerra di mare. E la prima cagione
che mosse fu, che avendo avuto i Genovesi guerra e briga con Giannisbec
imperadore nelle provincie del Mare maggiore, a cui i Genovesi aveano
arsa la Tana e fatto danno grande alla gente sua, per la qual cosa i
Genovesi non potieno colle loro galee andare al mercato della Tana,
anzi facevano a Caffa porto, e per terra vi faceano venire la spezieria
e altre mercatanzie, con più costo e avarie che quando usavano la Tana.
I Veneziani dopo la detta briga s’acconciarono coll’imperadore, e alla
Tana andavano con loro navili e colle loro galee per la mercatanzia,
e traevanla a migliore mercato, la qual cosa mettea male a’ Genovesi.
Per la qual cosa richiesono i Veneziani, e pregaronli che si dovessono
accordare con loro a fare porto a Caffa, e darebbono loro quella
immunità e fondaco e franchigia ch’avieno per loro: e facendo questo,
l’arebbono in grande servigio; ed essendo in concordia, non dottavano
che Giannisbec si recherebbe a far loro ogni vantaggio che volessono,
per ritornarli al mercato della Tana: e questo tornerebbe in loro
profitto, e in onore di tutta la cristianità. I Veneziani non vi si
poterono per alcun modo recare, anzi dissono, che intendeano d’andare
con loro legni e galee alla Tana e dove più loro piacesse, che della
briga che i Genovesi aveano coll’imperadore non si curavano. Per la
quale risposta i Genovesi sdegnarono, e dispuosonsi dove si vedessono
il bello, di fare danno a’ Veneziani in mare, e i Veneziani a loro; e
d’allora innanzi, dove si trovarono in mare si combatteano insieme, e
in trapasso di non gran tempo feciono danno l’uno all’altro assai. E
sentendo catuno comune come la guerra era cominciata in mare tra’ loro
cittadini, ordinarono di mandare a maggiore riguardo e più armati i
loro navili grossi che non solieno. E per non mostrare paura nè viltà
l’uno dell’altro non si ristrinsono del navicare.


CAP. LXXXIV.

_Come quattordici galee di Veneziani presono in Romania nove de’
Genovesi._

Avvenne che andando in questo anno alla Tana quattordici galee di
Veneziani bene armate, come furono in Romania s’abboccarono in undici
galee de’ Genovesi ch’andavano a Caffa, sopra l’Isola di Negroponte,
e incontanente si dirizzano colle vele e co’ remi in verso loro. I
Genovesi vedendole venire, l’attesono arditamente, e acconciaronsi
alla battaglia. E sopraggiungendo le galee de’ Veneziani, combatterono
insieme. E dopo la lunga battaglia, i Veneziani sconfissono i Genovesi:
e seguitando la fuga, delle undici galee ne presono nove, e le due
camparono, e fuggirono in Pera. I Veneziani avendo questa vittoria,
trovandosi presso all’isola di Negroponte, acciocchè non impedissono
per tornare a Vinegia il loro viaggio della Tana, tornarono a Candia, e
ivi scaricarono la mercatanzia presa delle nove galee de’ Genovesi, e
misonla nel loro fondaco, e tutti i prigioni incarcerarono: e i corpi
delle galee de’ Genovesi lasciarono nel porto, pensando d’avere ogni
cosa in salvo alla loro tornata, e allora menar la preda della loro
vittoria a Vinegia con grande gazzarra; e fatto questo seguirono il
loro viaggio. Ma le cose ebbono tutto altro fine che non si pensarono,
come appresso diviseremo.


CAP. LXXXV.

_Come i Genovesi di Pera presono Negroponte, e riebbono loro
mercatanzia._

Le due galee di Genovesi campate dalla sconfitta, e venute a Pera,
narrarono a’ Genovesi di Pera la loro fortuna. E sentito per quelli
di Pera come le quattordici galee di Veneziani erano passate nel
Mare maggiore, e come i Genovesi prigioni, e la mercatanzia e i corpi
delle loro galee erano in Candia; non inviliti per la rotta de’ loro
cittadini, ma come uomini di franco cuore e ardire, di presente avendo
in Pera sette corpi di galee le misono in mare, e quelle e le due
de’ Genovesi della sconfitta, e quanti legni aveano armarono di loro
medesimi, e montaronvi suso a gara chi meglio potè, fornendosi d’arme
e di balestra doppiamente; e senza soggiorno, improvviso a’ Veneziani
di Candia, i quali non sapieno che galee di Genovesi fossono in quel
mare, furono nel porto. I Veneziani co’ paesani, volendo contastare
la scesa a’ Genovesi in terra nel loro porto, tratti alla marina, per
forza d’arme e dalle balestra de’ Genovesi furono ributtati; e scesi in
terra i Genovesi di Pera, e romore levato per la città, tutti trassono
i cittadini alla difesa, per ritenere i Genovesi che non si mettessono
più innanzi verso la terra. Ma poco valse loro, che con tanto empito
di loro coraggioso ardire i Genovesi si misono innanzi, che coll’aiuto
delle loro balestra rotti que’ della terra, e fuggendo nella città, con
loro insieme v’entrarono. Come si vidono dentro, affocando le case,
e dilungando da loro i cittadini co’ verrettoni, gli strinsono per
modo, che già erano signori della terra; ma pervenuti alla prigione la
ruppono, e trassonne tutti i loro cittadini presi; ed entrarono nel
fondaco, e tutta la mercatanzia presa delle nove galee de’ Genovesi,
e quella che dentro v’era de’ Veneziani presono, e caricarono ne’
corpi delle loro nove galee prese nel porto, e su le loro; e rimessi i
prigioni in su le galee, pensarono che tanto erano rotti e sbigottiti
gli abitatori di Candia, che agevole parea loro vincere la terra, ma
vincendola e convenendola guardare, convenia loro abbandonare Pera,
e però si ricolsono alle galee, e con piena vittoria si ritornarono a
Pera. E a Genova rimandarono le nove galee racquistate per loro, e gli
uomini e la mercatanzia, con notabile fama di loro prodezza e di varia
fortuna.


CAP. LXXXVI.

_Come fu morto il patriarca d’Aquilea, e fattane vendetta._

In questo anno, del mese di giugno, messer Beltramo di san Guinigi
patriarca d’Aquilea, cavalcando per lo patriarcato, da certi terrieri
suoi sudditi, con aiuto di cavalieri del conte d’Aquilizia, ch’era
male di lui, fu nel cammino assalito e morto con tutta sua compagnia,
e senza essere conosciuti allora, coloro che feciono il malificio si
ricolsono in loro paese. Per la qual cosa rimaso il patriarcato senza
capo, i comuni smossono il duca d’Osterich, il quale con duemila
barbute venne, e fu ricevuto da tutti i paesani senza contasto, e
onorato da loro. E vicitato il paese infino nel Friuli, sentendo che ’l
papa avea fatto patriarca il figliuolo del re Giovanni di Boemia, non
illigittimo ma ligittimo, si tornò in suo paese. E poco appresso, il
detto patriarca venne nel paese, e fu con pace ricevuto e ubbidito da
tutti i comuni e terrieri del patriarcato. E statovi poco tempo, certi
castellani il vollono fare avvelenare, e furono coloro ch’avieno morto
l’altro patriarca, avendo a ciò corrotto due confidenti famigliari.
Onde egli scoperto il tradimento, messer Francesco Giovanni grande
terriere, capo di questi malfattori, con certi altri castellani che
’l seguitavano, furono da lui perseguitati senza arresto, tanto che
si ridussono a guardia nelle loro fortezze, e ivi furono assediati per
modo, che s’arrenderono al patriarca. Il quale prima abbattè tutte loro
castella, le quali erano cagione della loro sfrenata superbia, e al
detto messer Francesco, con otto de’ maggiori castellani fece tagliare
le teste, e un’altra parte ne fece impendere per la gola. Per la qual
cosa tutto il paese rimase cheto e sicuro, e il patriarca temuto e
ubbidito da tutti senza sospetto o contasto.


CAP. LXXXVII.

_Come il legato del papa si partì del Regno, e il re riprese Aversa._

Tornando alle novità del regno di Cicilia di qua dal Faro, come è
narrato, fatto l’accordo dal re Luigi a Currado Lupo e agli altri
caporali ch’erano sotto il titolo del re d’Ungheria in Terra di Lavoro,
le città e le castella che teneano in quella furono assegnate alla
guardia del cardinale messer Annibaldo da Ceccano, salvo le torri
di Capova. Il cardinale non trovando tra le parti accordo, per dare
materia al re Luigi che si potesse riprendere le città e le castella
che a lui erano accomandate, si partì del Regno e andossene a Roma, ove
da’ Romani fu male veduto; perocchè dispensava e accorciava i termini
della vicitazione a’ romei, contro all’appetito della loro avarizia,
onde più volte standosi nel suo ostiere fu saettato da loro, e alla
sua famiglia fatta vergogna, e assaliti e fediti cavalcando per Roma.
Onde egli sdegnoso si partì, e andossone in Campagna; e nel cammino
morì di veleno con assai suoi famigliari. Dissesi che ad Aquino era
stato avvelenato vino nelle botti, del quale non ebbono guardia, e
bevvonsene: se per altro modo fu non si potè sapere. Rimasta la città
d’Aversa e la guardia del castello a certi famigliari del cardinale in
nome di santa Chiesa, il re Luigi vi cavalcò con poca gente, e fecesi
aprire le porte del castello senza contasto, e misevi fornimento o
gente d’arme alla guardia. E incontanente la città, ch’era troppo larga
e sparta da non potersi bene difendere, ristrinse, facendo disfare
tutte le case e’ palagi che fuori del cerchio che prese rimanieno;
e delle pietre fece cominciare a cignere quella di buone e grosse
mura: e a ciò fare mise grande sollecitudine, sicchè in poco tempo,
innanzi l’avvenimento del re d’Ungheria nel Regno, le mura erano alzate
per tutto sei braccia intorno alla terra. E fatto capitano messer
Iacopo Pignattaro di Gaeta, valente barone, di trecento cavalieri e
di seicento pedoni masnadieri, gli accomandò la guardia della città
d’Aversa e del castello; e nella terra fece mettere abbondanza di
vittuaglia, perocchè di quella terra, più che dell’altre, si dubitava
alla tornata del re d’Ungheria. In quel tempo Currado Lupo non
sentendosi forte di cavalieri, che s’erano partiti del Regno, s’era
ridotto a Viglionese in Abruzzi, e gli Ungheri in Puglia, e guardavano
il passo delle torri di Capova, aspettando il loro signore.


CAP. LXXXVIII.

_Come il re d’Ungheria ritornò in Puglia conquistando molte terre._

In questo anno, Lodovico re d’Ungheria sentendo che la sua gente avea
sconfitto a Meleto i baroni del re Luigi e i Napoletani, e aveano molti
a prigioni: essendo sollecitato per lettere e per ambasciadori da’
comuni e da’ baroni che teneano nel Regno la sua parte che ritornasse,
diliberò di farlo. E di presente mandò innanzi de’ suoi cavalieri
ungheri con certi capitani in Ischiavonia, perchè di là passassero
in Puglia. E quando gli sentì passati, subitamente con certi suoi
eletti baroni, con piccola compagnia, si mise a cammino, e prima fu
alla marina di Schiavonia che sapere si potesse della sua partita: e
trovando al porto le galee e i legni apparecchiati, vi montò suso; e
avendo il tempo buono, valicò in Puglia a salvamento, assai più tosto
che per i paesani non si stimava. E sentita la partita sua in Ungheria,
grande moltitudine d’Ungheri il seguitarono, valicando di Schiavonia
in Puglia in barche e in piccoli legni armati sì disordinatamente, che
se il re Luigi avesse avute due galee armate senza fallo gli avrebbono
rotti e impediti per modo, che non sarebbono potuti passare: ma come
furono passati, il re Luigi vi mandò tre galee armate che vi giunsono
invano. Ed essendo il re d’Ungheria in Puglia, ragunò la sua gente
insieme, e trovossi con diecimila cavalieri. In que’ dì il conte di
Minerbino, il quale s’era ribellato dal detto re, si racchiuse nella
città di Trani, alla quale il re andò ad assedio. E vedendosi il conte
senza speranza di soccorso e disperato di salute, col capestro in
collo e in camicia uscì della città, e gittossi ginocchione in terra
a piè del re domandandoli misericordia. Il re d’Ungheria dimenticati
i baratti e’ falli del conte benignamente gli perdonò, e rimiselo
nel suo stato: e lasciato nelle città e castella di Puglia quella
gente che volle, venne in Principato. La città di Salerno essendo
in cittadinesche discordie gli apersono le porte, e ricevettonlo a
onore: e ivi si riposò alquanti dì; e messo suo vicario nella città
e castellano nel castello, se ne venne a Nocera de’ cristiani; e in
quella se n’entrò senza contasto. Il castello era forte e bene fornito
alla difesa, ma invilito il castellano, per codardia l’abbandonò. Il
re il fece prendere e guardare alla sua gente. E partito di là venne a
Matalona, nella quale entrò senza contasto. E tutte le città e castella
di Terra di Lavoro feciono il suo comandamento, salvo la città di
Napoli ed Aversa. E poi il detto re con tutto suo sforzo se ne venne
ad Aversa, del mese di maggio nel detto anno, e credettelasi avere alla
prima giunta, ma trovossi ingannato, perocchè era città di mura cinta,
e bene che fossero basse, era imbertescata e fornita di legname alla
difesa; e dentro v’erano i cavalieri e i masnadieri che la difendevano
virtuosamente; e assaggiata per più volte dall’assalto degli Ungheri,
con loro dannaggio, il re conobbe che non la potea vincere per forza, e
però vi mise assedio, e strinsela con più campi per modo, che da niuna
parte vi si poteva entrare.


CAP. LXXXIX.

_Come i Genovesi ebbono Ventimiglia._

In questo tempo dell’assedio d’Aversa, il doge di Genova e il suo
consiglio, conosciuto loro tempo, armarono dodici galee e mandaronle
nel porto di Napoli, e diedono il partito a prendere al re e a alla
reina, dicendo in questo modo: il doge di Genova e il suo consiglio
ci hanno mandati qui a essere in vostro aiuto, in quanto voi rendiate
liberamente al nostro comune la città di Ventimiglia, la quale è di
nostra riviera, avvegnachè di ragione fosse della contea di Provenza.
E se questo non fate, di presente abbiamo comandamento d’essere contro
a voi, e di servire il re d’Ungheria. Il re e la reina vedendosi
assediati per terra dalla grande cavalleria del re d’Ungheria, a cui
ubbidia tutta la Terra di Lavoro, e di mare convenia che venisse tutta
loro vittuaglia, e da loro non aveano solo una galea: pensarono che
se i Genovesi gli nimicassono in mare erano perduti, e però stretti
dalla necessità deliberarono di fare la volontà del doge e del comune
di Genova, avendo speranza dell’aiuto di quelle galee molto migliorasse
la loro condizione. E incontanente mandarono a far dare la tenuta
della città di Ventimiglia al comune di Genova. E le dodici galee non
si vollono muovere del porto di Napoli, nè fare alcuna novità infino a
tanto che la risposta non venne dal loro doge, come avessono la tenuta
della detta città. Avuta la novella, non tennono fede al re Luigi nè
alla reina di volere nimicare le terre che ubbidivano al re d’Ungheria,
nè essere contro a lui; anzi si partirono da Napoli, e presono altro
loro viaggio.


CAP. XC.

_Come fu data l’ultima battaglia ad Aversa dal re d’Ungheria._

Stando l’assedio ad Aversa, il re d’Ungheria facea scorrere continovo
la sua gente fino a Napoli e per lo paese d’intorno d’ogni parte, e
tutti i casali e le vicinanze l’ubbidivano, e mandavano il mercato
all’oste. A Napoli per terra non entrava alcuna cosa da vivere, e però
avea soffratta d’ogni bene, salvo che di grechi e di vini latini. E
se il re d’Ungheria avesse avute galee in mare, avrebbe vinta la città
di Napoli per assedio più tosto che Aversa: perocchè non aveano d’onde
vivere, se per mare non veniva da Gaeta e di Roma con grande costo. Nel
cominciamento, l’oste del re d’Ungheria fu abbondevole d’ogni grascia,
per l’ubbidienza de’ paesani: ma soprastando l’assedio, il servigio
cominciò a rincrescere, e l’oste ad avere mancamento di molte cose,
e spezialmente di ferri di cavalli e di chiovi. E i nobili regnicoli
vedendo che il re in persona con diecimila cavalieri non poteva
prendere Aversa, debole di mura e di fortezza e con poca gente alla
difesa, cominciarono ad avere a vile gli Ungheri, e trarre le cose loro
de’ casali, e la vittuaglia non portavano al campo come erano usati. E
per questo le masnade degli Ungheri andavano a rubare oggi l’uno casale
e domane l’altro, e spaventati i paesani, la carestia e il disagio
montava nell’oste. Il re temendo che la vittuaglia non fallasse nel
soggiorno, deliberò di combattere la città con più ordine e con più
forza ch’altra volta non avea fatto, come appresso diviseremo.


CAP. XCI.

_Della materia medesima._

Vedendo il re d’Ungheria mancare la vittuaglia all’oste, ebbe i
capitani e’ conestabili de’ suoi Ungheri e Tedeschi che v’erano a
parlamento: e disse come grande vergogna era a lui e a loro essere
stati tanto tempo intorno a quella terra, abbandonata di soccorso e
imperfetta di mura, e non averla potuta prendere; e ora conoscea che
per lo mancamento della vittuaglia il soggiorno non gli tornasse a
vergogna; e però gli richiedeva e pregava ch’elli confortassono loro e
i loro cavalieri, ch’elli adoperassono per loro virtù, che combattendo
la terra si vincesse: ch’egli intendea di volere che la battaglia
da ogni parte vi si desse aspra e forte, sicch’ella si vincesse. I
capitani e’ conestabili di grande animo e di buono volere s’offersono
al re, e il re in persona disse loro d’essere alla detta battaglia.
Quelli d’entro che sentirono come doveano essere combattuti con tutta
la forza di quella gente barbara, non si sbigottirono, anzi presono
cuore e ardire e argomento alla loro difesa. Gli Ungheri e i Tedeschi
sprovveduti d’ingegni da coprirsi e da prendere aiuto all’assalto delle
mura, fidandosi negli archi e nelle saette, da ogni parte a uno segno
fatto assalirono le mura. E il re in persona fu all’assalto, per fare
da se, e per dare vigore agli altri. E data la battaglia, e rinfrescata
spesso, per stancare i difenditori, e fatto di loro saettamento ogni
prova, ed essendo da quelli della terra in ogni parte ribattuti,
coll’aiuto de’ balestrieri e delle pietre e della calcina gittata sopra
loro, e delle lanci e pali e d’altri argomenti, non ebbono podere di
prendere alcuna parte delle mura, ma molti di loro morti e più fediti,
e infino fedito il re, con acquisto d’onta e di vergogna si ritrassono
dalla battaglia. Que’ d’entro avendo combattuto francamente, confortati
e medicati di loro fedite, presono delle fatiche riposo.


CAP. XCII.

_Come il conte d’Avellino con dieci galee stette a Napoli, e Aversa
s’arrendè al re._

Stando l’assedio ad Aversa, la reina Giovanna non essendo bene del
re Luigi, perchè volea essere da lui più riverita che non le parea,
perocchè era donna e reina del reame, e il marito non era ancora re,
a sua ’stanza fece in Proenza al conte d’Avellino, capo e maggiore
della casa del Balzo, armare dieci galee, e all’uscita di giugno nel
detto anno giunse nel porto di Napoli colla detta armata, atteso
per soccorso, del quale aveano gran bisogno. Ma il conte pieno di
malizia, conoscendo il bisogno del re Luigi, e poco curandosi della
reina, mostrandosi di volere trattare suo vantaggio, colle sue galee
si teneva in alto sopra il porto di Napoli. E per trarre vantaggio e
mantenere l’armata, ordinò che ogni legno o barca che nel porto volesse
entrare o uscire pagasse certa quantità di danari, e per questo modo
aggravava i Napoletani, e faceva loro più grande la carestia della
vittuaglia. E stando in questo modo, trattava domandando vantaggio
al re Luigi, e il re gliel’otriava quanto sapea domandare, per avere
l’aiuto di quelle galee, aggiugnendo i prieghi della reina, mostrando
come con quelle galee poteano racquistare le terre di quella marina,
onde seguirebbe loro grande soccorso. Ma per cosa che fare sapesse
non potè smuovere il conte a dargli l’aiuto di quell’armata, anzi
si partì di là, e per potere agiare la ciurma in terra s’apportò
al castello dell’Uovo: e cominciò a trattare col re d’Ungheria di
volergli dare per moglie la sirocchia della reina, che fu moglie del
duca di Durazzo, e il re avvisato gli dava intendimento, per volere
quelle galee tenere in contumace de’ suoi avversari. E stando il conte
in trattati e di là e di qua, non si potea conoscere che facesse la
volontà della reina, nè che fosse ribello al re Luigi, o in che modo si
potesse giudicare essere col re d’Ungheria, tenendo colla sua malizia
ogni parte sospesa. Al re Luigi e ai Napoletani fece danno, alla reina
non accrebbe baldanza: ma al re d’Ungheria, per lo suo trattare, fece
piuttosto avere Aversa: che sentendo gli assediati i trattati del
conte, affaticati lungamente alla difesa d’Aversa, pensando che il re
d’Ungheria rimanesse nel Regno, benchè ancora si potessono difendere
alcun tempo, presono partito di trattare per loro. E messer Iacopo
Pignattaro loro capitano, essendo regnicolo, e di natura mobile alla
nuova signoria, tosto s’accordò col re, ed ebbe sotto titolo di loro
soldi moneta dal re d’Ungheria, e rendégli la città d’Aversa: il quale
incontanente v’entrò dentro con tutta sua cavalleria, e non lasciò
fare a’ cittadini alcuna violenza o ruberia. E questo fu del mese di
settembre del detto anno. Manifesto fu che questa vittoria venne agli
Ungheri a gran bisogno, perocchè già era sì stracca la gente, per lungo
disagio e per la carestia, che poco più vi poteano stare, e il partire
senza averla vinta tornava al re e alla sua grande cavalleria ontosa
vergogna.


CAP. XCIII.

_Come il re d’Ungheria e il re Luigi vennono a certa tregua._

Avendo non ispedite guerre, ma piuttosto avviluppamenti di quelle
narrate de’ fatti del regno di Cicilia, seguita non meno incognito
e avviluppato processo nelle seguenti successioni di que’ fatti; ma
cotali chenti alla nostra materia s’offeriranno, con nostra scusa gli
racconteremo. Avuta il re d’Ungheria la città d’Aversa, alla quale
lungo tempo s’era dibattuto con tutta la sua grande oste, e non l’avea
potuta nè per forza nè per assedio acquistare, essendo debole città
di mura e da poca gente difesa, si pensò che l’altre maggiori e più
forti città che si teneano contro a lui sarebbono più malagevoli a
conquistare, e per esempio d’Aversa troverebbe maggiore resistenza; e i
suoi baroni aveano già compiuto con lui il termine del debito servigio,
e a volerli ritenere al conquisto del Regno bisognava che desse loro
danaro, che n’avea pochi, e del Regno non ne potea trarre, essendo in
guerra: vide che il re Luigi, i baroni, e quelli che si teneano dal
suo lato erano disposti di stare alla difesa delle mura: e però mutò
l’animo agevolmente disposto a trovare accordo, col quale con meno sua
vergogna si potesse partire del Regno. E dall’altra parte il re Luigi
era a tanto condotto, che non che potesse con arme resistere al nimico,
ma di mantenere bisognose e necessarie spese di sua vita era impotente;
e se non fosse che l’animo de’ Napoletani concorrea a lui e alla reina
alla loro difesa, non arebbono potuto sostenere. E per questa cagione
era atta la materia da catuna parte a venire alla concordia con piccolo
aiuto d’alcuni mezzani. Onde alcuno prelato di santa Chiesa, il quale
era dal papa mandato nel Regno, e il conte d’Avellino, che avea da
ogni parte puttaneggiato, coll’aiuto d’alcuno altro barone, movendosi
a cercare se potessono trovare via d’accordo, con piccola fatica vi
pervennono alla cavalleresca, in questo modo. Che triegue fossono
fatte infino a calen di aprile, gli anni _Domini_ 1351, con patto, che
chi avesse nel Regno dovesse sicuramente tenere sue città, castella
e ville in pace tutto il tempo detto. Che la questione che si faceva
contro alla reina Giovanna della morte del re Andreasso, si dovesse
commettere nel papa e ne’ cardinali: e dove fosse trovata colpevole,
dovesse perdere il reame, e tornasse libero al re d’Ungheria: e
dove ella non fosse giudicata colpevole della morte del marito, ma
liberatane per sentenza del papa e del collegio de’ cardinali dovesse
rimanere reina del detto regno. E il re d’Ungheria le dovea rendere
tutte le città, castella e baronaggi che vi tenea, riavendo da lei per
le spese fatte per lui fiorini trecentomila d’oro, per quello modo e
termine competente che ordinato fosse per la santa Chiesa; e per patto
catuno re si dovea partire personalmente, e la reina del reame. Per
la fermezza d’attenere l’uno all’altro questi patti non ebbe altro
legame, che la fe e la scrittura e la testimonianza de’ mezzani. Il re
d’Ungheria che avea d’uscire del reame maggior voglia, prese l’onesta
cagione d’andare in romeaggio a Roma al santo perdono; e in Puglia
alle terre della marina lasciò de’ suoi Ungheri alla guardia con loro
capitani, e fornì di buona guardia tutte le sue tenute in Terra di
Lavoro; e a Capova e Aversa, e per l’altre terre e castella circustanti
lasciò suo vicario messer fra Moriale cavaliere friere di san Giovanni
di Provenza, valente e ridottato cavaliere, con buone masnade di
Provenzali, di cui il detto re molto si confidava; e a Viglionese
e a Lanciano e nell’altre terre che tenea in Abruzzi lasciò vicario
messer Currado Lupo, franco cavaliere, con sue masnade di Tedeschi
a quella guardia. E ordinato ch’ebbe la guardia delle sue terre nel
Regno si mise a cammino per andare a Roma: e incontanente il re Luigi
per mostrare di volere uscire del Regno, e tenere i patti, si partì
da Napoli colla reina, e venne alla città di Gaeta in su’ confini del
reame, e ivi attendeva che il re d’Ungheria si partisse d’Italia e
tornasse in suo reame, com’era in convegna; e ciò fatto, il re Luigi
e la reina Giovanna doveano fuori del reame attendere la sentenza di
santa Chiesa. I Gaetani ricevettono il re Luigi e la reina Giovanna
in Gaeta con grande onore: e provviddongli di loro danari per aiuto
alle spese, che n’aveano grande bisogno. Ed ivi si fermarono con animo
e intenzione di non uscire del Regno, bene che promesso l’avessono,
parendo loro che il dilungamento da quello, al bisognoso e lieve stato
ch’aveano, fosse pericoloso al fatto loro. Il re d’Ungheria seguì a
Roma suo viaggio, e avuto il santo perdono senza soggiorno se ne tornò
in Ungheria.


CAP. XCIV.

_Come il conte d’Avellino diè al suo figliuolo per moglie la duchessa
di Durazzo._

Il conte d’Avellino, il quale colle sue galee era rimaso sopra Napoli
al castello dell’Uovo, vedendo i fatti del Regno rimasi intrigati per
lungo tempo, essendo rimasa la duchessa di Durazzo sirocchia della
reina, vedova, nel castello dell’Uovo, chiamata Maria, non ostante
che ’l detto conte fosse suo compare, ma per quello mostrando più
familiarità, con piccola compagnia andò al castello per vicitarla,
innanzi alla sua partita; la duchessa con buona confidanza gli fece
aprire liberamente il castello, ed egli con due suoi figliuoli e colla
sua famiglia armata v’entrarono: e entrati, fece prendere la guardia
delle porti e delle fortezze d’entro. Ed essendo colla duchessa, disse
che volea ch’ella fosse moglie di Ruberto suo figliuolo, e per forza le
fece consumare il matrimonio: e di presente la trasse del castello con
tutti i suoi arnesi, e misela nella sua galea, per menarla in Proenza.
Il re Luigi ch’era in Gaeta sentì di presente questo fatto, e egli e
la reina ne furono molto turbati. E seguendo il conte suo viaggio per
tornare in Proenza con tutte le galee, quando furono sopra a Gaeta
l’otto entrarono nel porto, e i padroni e’ nocchieri e le ciurme
scesono in terra per pigliare rinfrescamento. Il conte colla duchessa
e co’ figliuoli rimasono fuori del porto in due galee, e attendevano
l’altre che prendevano rinfrescamento per seguire loro viaggio. Il re
Luigi cautamente fece venire a se i padroni e’ nocchieri dell’otto
galee, e fece segretamente armare de’ Gaetani e stare alla guardia,
che non potessono senza sua volontà tornare alle galee. E fatto questo,
disse: pensate di morire se non fate che le due galee dov’è il conte,
e i figliuoli e la duchessa, venghino dentro nel porto a terra; e alle
minacce aggiunse amore e preghiere: e ritenuti de’ caporali cui egli
volle per sicurtà del fatto, lasciò gli altri tornare alle galee: i
quali di presente s’accostarono alle due galee del conte, che di questo
fatto, come il peccato l’accecava, non s’era avveduto, e di presente
l’ebbono condotte a terra dentro al porto. Allora il re mandò a dire al
conte che venisse a lui. Il conte si scusò che non potea perocch’era
forte stretto dalle gotte. Il re acceso di furore e infiammato d’ira,
per l’ingiuria ricevuta della vergogna fatta al sangue reale, e de’
suoi gravi e pericolosi baratti, non si potè temperare nè raffrenare il
conceputo sdegno: ma prese certi compagni di sua famiglia, e armati,
in persona si mosse: e giunto al porto, montò in su la galea dov’era
il conte. Venuto a lui, in brieve sermone gli raccontò tutti i suoi
tradimenti, e la folle baldanza che lo avea condotto a vituperare il
sangue reale: e detto questo, senza attendere risposta, con uno stocco
il fedì del primo colpo; e incontanente n’ebbe tanti, che senza potere
fare parola rimase morto in su la galea. La duchessa di presente fu
tratta di galea, e collocata colla sua famiglia e co’ suoi arnesi
in uno ostieri in Gaeta, e i due figliuoli del conte furono messi in
prigione. Lasceremo ora de’ fatti del Regno, che stando le triegue non
v’ebbe cosa degna di memoria, e ritorneremo alla nostra materia degli
altri fatti d’Italia, e della nostra città di Firenze.


CAP. XCV.

_Della grande potenza dell’arcivescovo di Milano, e come i Fiorentini
temeano di Pistoia, e quello che ne seguì._

In questo medesimo tempo, tra il fine del cinquantesimo ed il
cominciamento del milletrecentocinquantuno, i Fiorentini cominciarono
forte a temere della città di Pistoia, la quale per cittadinesche
sette era divisa e in male stato. E la casa de’ Panciatichi, che non
erano originali guelfi, in que’ dì aveano cacciato della città messer
Riccardo Cancellieri e i suoi naturali, guelfi, di quella terra, e
antichi servidori del comune di Firenze: e messer Giovanni Panciatichi
s’avea recato in mano il governamento di quella terra, e per sembianti
mostrava d’essere amico del comune di Firenze. I Fiorentini sentendo
l’arcivescovo di Milano, il quale in quel tempo avea sotto la sua
tirannia ventidue città, tra in Lombardia e in Piemonte, e di nuovo
avea contro la volontà di santa Chiesa presa la città di Bologna,
la quale confinava col loro comune, temeano forte che Pistoia per le
cittadinesche discordie non pervenisse nelle sue mani, e però voleano
la guardia di quella terra. E quanto che messer Giovanni si mostrasse
amico del comune di Firenze, con diverse e nuove cagioni tranquillava
e metteva indugio col seguito de’ cittadini della sua setta, che il
comune di Firenze non avesse la guardia, raffrenando l’appetito de’
Fiorentini, col sospetto del potente vicino. Nondimeno i Pistolesi
guelfi pur vollono che il comune di Firenze v’avesse dentro alcuna
sua sicurtà, e consentirono che i Fiorentini mettessono in Pistoia
messer Andrea Salamoncelli, uscito di Lucca loro soldato, con cento
cavalieri e con centocinquanta masnadieri alla guardia di Pistoia, alle
spese del comune di Firenze, con patto espresso, che il detto capitano
co’ suoi cavalieri e fanti giurassono di mantenere quello stato che
allora reggeva Pistoia, contro il comune di Firenze, e ogni altro che
offendere o mutare il volesse. I Fiorentini vedendo che meglio non si
poteva fare senza grave pericolo, benchè conoscessono che questa non
era la guardia che bisognava, acconsentirono, e misonvi il capitano e
la gente d’arme sotto il detto saramento: e con molte dissimulazioni
e lusinghe manteneano quella città, ritenendo i cavalieri in Firenze
senza mutazione infino al primo tempo.


CAP. XCVI.

_Come certi rettori di Firenze vollono prendere Pistoia per inganno._

Era per successione de’ rettori di Firenze di priorato in priorato
la sollecitudine di mettere rimedio alla guardia di quella città, e
non trovandosi da potere fare altro che fatto si fosse, alcuni allora
rettori del nostro comune, con più presunzione che il loro consiglio
non permettea, provvidono di fare tra loro segretamente d’avere per
non leale ingegno la signoria di quella terra; e com’ebbono conceputo
il non debito fatto, così per non discreto nè savio modo il vollono
mettere a esecuzione, e sotto altro titolo accolsono i soldati del
comune a piedi e a cavallo, e mossonne delle leghe del contado: e
avendo a questa gente dato ordine alla notte che si doveano muovere,
vollono provvedere di mutare di Pistoia il capitano ch’avea giurato a’
Pistolesi, ch’era troppo diritto e leale cavaliere di sua promessa,
e scambiare le masnade sotto il titolo della condotta, acciocchè
potessono senza contasto dentro meglio fornire la loro intenzione: e a
ciò fare mattamente si confidarono a uno ser Piero Gucci, soprannomato
Mucini, allora notaro della condotta, il quale era paraboloso e di
grande vista, e poco veritiere ne’ fatti. Questi promise di fornire
la bisogna chiaramente, e d’avvisare del fatto alcuni conestabili
confidenti: e preso a fornire il servigio, i poco discreti rettori del
comune ebbono la promessa di colui come se la cosa fosse ferma e certa;
e per questo la notte ordinata, a dì 26 di marzo gli anni _Domini_
1351, feciono cavalcare i cavalieri e’ pedoni ch’aveano apparecchiati,
e con loro messer Ricciardo Cancellieri, colle scale provvedute alla
misura delle mura, e a Pistoia furono la mattina innanzi dì, ed ebbono
messe le scale, e montati de’ cavalieri e de’ pedoni in su le mura,
e scesine dentro una parte, avvisando d’avere l’aiuto de’ soldati del
comune di Firenze che v’erano dentro, come era loro dato a divedere,
pensavano a dare la via agli altri e farsi forti, e tutto era senza
contasto, perocchè i cittadini si dormivano senza sospetto. E i soldati
del comune che dentro v’erano non aveano sentimento nè avviso alcuno,
perocchè il notaio, a cui la bisogna fu commessa, fu trovato in Prato
nell’albergo a dormire. Messer Ricciardo essendo co’ suoi in sulle mura
si scoperse innanzi tempo, facendo gridare viva il comune di Firenze e
messer Ricciardo. I Pistolesi sentendo il rumore credettono fosse opera
di messer Ricciardo loro sbandito, il quale aveano in gran sospetto;
e però co’ soldati de’ Fiorentini insieme furono all’arme, e trassono
alle mura francamente ad assalire coloro che dentro erano scesi: e
feditine alquanti, tutti gli presono, e allora di prima seppono che
questa era fattura de’ Fiorentini; e tutti co’ soldati de’ Fiorentini
insieme intesono sollecitamente a guardare la terra il dì e la notte. E
la folle impresa, mattamente condotta per li rettori di Firenze, generò
in Pistoia grave e pericoloso sospetto, e in Firenze molta riprensione.
Il notaio, a cui i signori aveano commessa la bisogna, fu preso a
furore di popolo e menato alla podestà, e avrebbe perduta la persona,
se non che il grande fallo ch’aveano commesso i suoi comandatori,
perchè non gravasse loro difesono lui. E di questo seguì quello che
appresso diviseremo.


CAP. XCVII.

_Come i Fiorentini assediarono Pistoia ed ebbonla a’ comandamenti loro._

Quando i Fiorentini s’avvidono del pericolo, ove l’indebita impresa
de’ loro rettori gli aveva messi, di recare a partito i Pistolesi,
per la nuova ingiuria ricevuta, d’aiutarsi colla forza del vicino
tiranno: temendo che questo non avvenisse, non per animo di volere di
quella città alcuna giurisdizione fuori che la guardia, per gelosia
che al tiranno non pervenisse, di presente diliberarono che la città
si strignesse per forza e per amore tanto che la guardia solo se ne
avesse, per loro sicurtà, e del nostro comune, e altro non volea; e
senza indugio alla gente che andata v’era s’aggiunse cavalieri, quanti
allora il comune ne aveva, e fanti a piè. E per decreto del comune si
diè parola agli sbanditi che catuno facesse suo sforzo, e alle sue
spese menasse gente nell’oste in aiuto al comune di Firenze secondo
suo stato, e dopo il servigio fatto sarebbe ribandito d’ogni bando. Per
la qual cosa in tre dì furono intorno a Pistoia ottocento cavalieri e
dodicimila pedoni, e ristrinsonla d’ogni parte con più campi, sicchè
di loro contado nè da altra amistà dentro non poterono avere alcuno
soccorso o aiuto. E di Firenze vi s’aggiunse sedici pennoni, uno per
gonfalone, co’ quali andarono duemila cittadini quasi tutti armati come
cavalieri, e molti ve n’andarono a cavallo; e giunti nell’oste con
loro capitani, feciono dirizzare intorno alla città otto battifolli.
In Pistoia aveva a questo tempo millecinquecento cittadini, o poco
più, da potere con arme difendere la terra, oltre alle masnade a
cavallo e a piè che dentro v’erano a soldo de’ Fiorentini, i quali
si stavano senza fare novità dentro o guerra di fuori: per la qual
cosa al gran giro della città parea che così pochi cittadini non la
dovessono potere difendere. E per questa cagione i Fiorentini aveano
speranza di vincerla per forza, quando con loro non si potesse trovare
accordo. I Pistolesi d’entro, uomini coraggiosi e altieri, con dura
faccia intendeano dì e notte alla loro difesa: e perch’erano pochi a
tanta guardia quanta il dì e la notte convenia loro fare, uscirono
delle loro case, e vennono ad abitare intorno alle mura: e le mura
armarono di bertesche e di ventiere, e dentro uno largo corridore di
legname, e fornironlo di pietre e di legname e di pali da gittare,
e di travi sopra i merli: e feciono a piè delle mura intorno intorno
molti fornelli con caldaie, per apparecchiare acqua bollita per gittare
sopra coloro che combattessono: e apparecchiarono calcina viva in
polvere per gittare, e con ferma e aspra fronte mostravano volere
difendere la loro franchigia; la qual cosa era degna di molta lode,
se per antichi e nuovi e continovi esempli, della loro cittadinesca
discordia non fosse contaminata. E addurandosi di non volere prendere
accordo col comune di Firenze, soffersono il guasto di fuori de’ loro
campi; e vedendo i Fiorentini che più s’adduravano, diliberarono che
la terra si combattesse; e per levare loro la speranza del contradio,
comandarono a messer Andrea Salamoncelli, capitano e conestabile de’
cavalieri e de’ pedoni che dentro v’erano a soldo del nostro comune,
che ne dovesse uscire, e così fu fatto; per la qual cosa la nostra
oste s’accrebbe, e a loro mancò la speranza: e ordinati di fuori ponti
e grilli, e castella di legname e altri fornimenti da combattere le
mura, acciocchè con più sicurtà si potesse intendere alla battaglia,
cinsono di buono steccato dall’uno battifolle all’altro. I Pistolesi
vedendo la disposizione de’ Fiorentini, e pensando, eziandio che si
difendessono, non poteano bene rimanere, cominciarono più a temere.
In questo mezzo ambasciadori da Siena v’entrarono, mandati dal loro
comune per trovare accordo, e come che s’aoperassono conferendo colle
parti, manifesto fu che peggiorarono la condizione, e inacerbirono
gli animi e dentro e di fuori. E dato il dì della battaglia, e da ogni
parte apparecchiata, i guelfi di Pistoia, ch’erano la maggiore forza
della città, s’accolsono insieme con pochi ghibellini, ed essendo al
consiglio, ricercarono con l’animo più riposato il pericolo a che si
conducevano, per contrastare a’ padri loro, il comune di Firenze, la
guardia loro e della città, la quale doveano con istanza domandare
a’ Fiorentini che la prendessono, volendo mantenere la città a parte
guelfa, e in più sicuro e pacifico stato che non erano. E così parlato,
misono il partito a segreto squittino, e vinsero che la guardia della
città fosse messa liberamente nel comune di Firenze, e che dentro vi
mettesse gente e capitano alla guardia quanto al detto comune piacesse;
e che dentro alla città in su le mura si facesse un castello alle spese
de’ Fiorentini, per più sicura guardia, e che oltre a ciò avessono
la guardia di Seravalle e quella della Sambuca. E messi dentro de’
cittadini di Firenze in quel dì, ogni cosa di grande concordia si recò
in buona pace; e dentro vi misono il capitano e’ cavalieri e’ pedoni
che i nostri cittadini vollono, e presono la tenuta, e ordinarono
la guardia di Seravalle: e per fretta e mala provvidenza indugiarono
di mandare per la tenuta della Sambuca nel passo dell’alpe, la quale
quando poi vollono, senza difetto de’ Pistolesi, non poterono avere:
onde poi ne seguì cagione di grande pericolo a’ Pistoiesi e al nostro
comune, come leggendo per innanzi si potrà trovare. Fatta la detta
concordia, i Fiorentini levarono il campo e arsono i battifolli, e
ordinatamente con gran festa tornò tutta la bene avventurata oste nella
nostra città, all’uscita d’aprile, gli anni di Cristo 1351. E pochi dì
appresso vi mandò il comune di Firenze de’ suoi grandi cittadini con
pieno mandato, i quali riformassono al piacere de’ cittadini di Pistoia
lo stato e il reggimento di quello comune; e rimisonvi messer Ricciardo
Cancellieri e’ suoi, con pace de’ Panciatichi, fortificata e ferma con
più matrimoni dall’una famiglia all’altra.


CAP. XCVIII.

_Come il re d’Inghilterra sconfisse in mare gli Spagnuoli._

Nel tempo delle tregue del re di Francia e di quello d’Inghilterra,
gli Spagnuoli, i quali usavano colle loro cocche e navili di navicare
il mare di Fiandra, cominciarono a danneggiare i navili d’Inghilterra,
e a rubare in corso le loro mercatanzie; e seguitando con più forza la
loro guerra, per più riprese feciono agl’Inghilesi onta e danno assai.
Il re d’Inghilterra non potè dissimulare questa ingiuria, che senza
cagione di guerra gli Spagnuoli gli aveano fatta, e però accolse suo
navilio, e in persona con due suoi figliuoli assai giovani si mise in
mare per andare in Spagna. Il re di Castella che sentì l’armata del
re d’Inghilterra, fece suo sforzo d’armare molte navi, e abboccaronsi
coll’armata d’Inghilterra nella vicinanza delle loro marine, e
commisono aspra e fiera battaglia, della quale il re d’Inghilterra
ebbe la vittoria, con grande danno degli Spagnuoli e delle loro navi.
E fatta la sua vendetta, con piena vittoria si tornò in Inghilterra. E
qui finisce il nostro primo libro, anni di Cristo 1351.




LIBRO SECONDO


CAPITOLO PRIMO

_Prolago._

Perocchè anticamente gl’infedeli e i pagani e le barbare nazioni,
compiacendosi alla reverenza delle virtù morali, i cominciamenti della
guerra alle ragioni della giustizia congiugneano, non senza debita
ammirazione ne’ nostri tempi, ne’ quali i cristiani, non solamente
dalle morali, ma dalle virtù divine ammaestrati nella perfetta fede
di Cristo nostro redentore, molti trapassano con disordinato appetito
la via eguale della vera giustizia, e seguitando la sfrenata volontà
della tirannesca ambizione, non colle debite ragioni, ma con perverse
cagioni, con subiti e sprovveduti assalti gli sprovveduti popoli
assaliscono, le città e le terre, confidandosi nella loro quiete, per
furti, per tradimenti, e per inganni rapiscono, sforzandosi con ogni
generazione d’inganni quelle soggiogare, e sottomettere al giogo della
loro tirannia; e non meno la cristianità, che le infedeli nazioni,
di queste malizie e inganni spesso si conturba. E avvegnachè queste
cose senza vergogna de’ laici secolari raccontare non si possono, ne’
cherici, e massimamente ne’ prelati, i quali, invece di Cristo fatti
spirituali pastori della sua greggia, diventando rapaci lupi, nelle
predette cose sono con ogni abominazione da detestare. E però venendo
al cominciamento del secondo libro del nostro trattato, diverse e
varie cagioni di questa materia prima ci s’apparecchiano, vinti da
onesta necessità, la verità del fatto, con seguire nostra materia,
racconteremo.


CAP. II.

_Come il comune di Firenze usava la pace coll’arcivescovo di Milano._

I Fiorentini avendo per gelosia presa la guardia del castello di Prato
e della città di Pistoia, usciti della paura di quelle, si stavano
in pace, riputandosi essere in amistà dell’arcivescovo di Milano,
perocchè guerra non v’era, e contro a sua impresa i Fiorentini non
s’erano voluti travagliare. Con Bologna tenea le strade e i cammini
aperti, e le mercatanzie d’ogni parte andavano e venivano sicure. E
spesso il tiranno scrivea al comune de’ suoi onori e de’ singulari
servigi, come accade ad amici, e il comune a lui, come a reverente
signore e caro amico. E con folle ignoranza stava il nostro comune
senza sospetto, e per non dare materia di sospetto al vicino tiranno,
si guardava di fornirsi di capitano di guerra e di gente d’arme, e
appena aveano fornite di guardie le loro castella. Il tiranno, ch’avea
fatta la lega con gli altri tiranni d’Italia e con tutti i ghibellini,
si venia fornendo di gente d’arme al suo soldo a piè e a cavallo,
e vegghiava al continovo contro al nostro comune nella conceputa
malizia, attendendo il tempo che a ciò avea divisato. E in questo mezzo
carezzava con doni e con servigi i suoi vicini tiranni, per averli
più pronti al suo servigio al tempo del bisogno. E si pensava, che
ingannando i Fiorentini, e venendo della città al suo intendimento,
essere appresso al tutto signore d’Italia. E i rettori della città di
Firenze avendo a’ suoi confini il tiranno potente, viveano improvvisi,
sotto confidenza degna di biasimo e di grave punizione. Ma così avviene
spesso alla nostra città: perocchè ogni vile artefice della comunanza
vuole pervenire al grado del priorato e de’ maggiori ufici del comune,
ove s’hanno a provvedere le grandi e gravi cose di quello, e per forza
delle loro capitudini vi pervengono; e così gli altri cittadini di
leggiere intendimento e di novella cittadinanza, i quali per grande
procaccio, e doni e spesa si fanno a’ temporali di tre in tre anni agli
squittini del comune insaccare: è questa tanta moltitudine, che i buoni
e gli antichi, e’ savi e discreti cittadini di rado possono provvedere
a’ fatti del comune, e in niuno tempo patrocinare quelli, che è cosa
molto strana dall’antico governamento de’ nostri antecessori, e dalla
loro sollecita provvisione. E per questo avviene, che in fretta e
in furia spesso conviene che si soccorra il nostro comune, e che più
l’antico ordine, e il gran fascio della nostra comunanza, e la fortuna,
governi e regga la città di Firenze, che il senno o la provvidenza de’
suoi rettori. Catuno intende i due mesi c’ha a stare al sommo uficio al
comodo della sua utilità, a servire gli amici, o a diservire i nimici
col favore del comune, e non lasciano usare libertà di consiglio a’
cittadini: e questo è spesso cagione di vergogna e di grave danno del
nostro comune, ricevuto da’ suoi minori e impotenti vicini.


CAP. III.

_Come l’arcivescovo di Milano appuose tradimento e condannò messer
Iacopo Peppoli._

Era in questo tempo rimaso in Bologna messer Iacopo de’ Peppoli, il
quale fu traditore con messer Giovanni suo fratello della propria
patria, vendendo la città e i suoi cittadini all’arcivescovo, come
detto abbiamo, al quale la sua malizia, e il commesso peccato, tosto
apparecchiò alcuna penitenza alle sue male operazioni. Che trattando
egli con certi tiranni lombardi di fare rivolgere la città di Bologna,
l’arcivescovo, o vero o bugia che fosse, sentì che trattato si tenea
per lui e per alcuni altri cittadini di Bologna: e la boce corse
che trattavano co’ Fiorentini: e questo non ebbe sostanza alcuna di
verità. Il tiranno avea voglia di trarlo di Bologna, sicchè ogni lieve
ragionamento o materia gli fu assai: e però di presente fece prendere
lui e’ figliuoli e alcuni altri cittadini, e condannati gli altri a
morte, messer Iacopo per grande servigio condannato a perpetua carcere,
e pubblicati i suoi beni alla sua camera, come di traditore, e tolsegli
i danari che gli restavano della vendita di Bologna, e le castella che
dato gli avea, e il proprio patrimonio: e fattolo venire co’ figliuoli
a Milano, incarcerò lui nel castello di... e i figliuoli a Cremona.
L’altro fratello che a quello tempo era in Milano non involse in
questa sentenza, il quale dissimulando suo dolore rimase in Milano in
lieve stato, per passare il tempo alla provvigione del signore, con
amaro cuore. Assai tosto ha fatto manifesto qui il divino giudicio la
miseria a che sono condotti i traditori della loro patria, i quali per
disperato consiglio, i cittadini i quali gli aveano con grande onore
esaltati e fatti signori sottopuosono per avarizia al giogo del crudele
tiranno: e ora spogliati de’ propri beni, e privati d’ogni amore de’
loro cittadini, in calamitosa prigione danno esemplo agli altri di più
intera fede a’ loro comuni.


CAP. IV.

_Come l’arcivescovo fermò d’assalire improvviso la città di Firenze._

Nel mese di luglio del detto anno, l’arcivescovo di Milano, avendo
purgato di sospetto la città di Bologna, per la morte d’alquanti
cittadini e per l’incarcerazione di messer Iacopo de’ Peppoli e
de’ figliuoli, e accolti e fatti accogliere quasi tutti i soldati
oltramontani d’Italia, parendoli venuto il tempo di scoprire a’ suoi
collegati ghibellini d’Italia la sua intenzione, ebbe in Milano i
caporali di parte ghibellina d’Italia, e conferì con loro di volere
sottomettersi il comune di Firenze, e con molte ragioni dimostrò
com’era venuto il tempo da poterlo fare col loro aiuto: e ciò fatto,
era spento in Italia il nome di parte guelfa. La proposta fu in piacere
di tutti. Eranvi caporali, oltre a’ Lombardi, gli Ubaldini, i figliuoli
di Castruccio Interminelli e messer Francesco Castracani da Lucca,
messer Carlino di Pistoia e’ suoi, il conte Nolfo d’Urbino, i conti di
Santafiore e il conte Guglielmo Spadalunga, e de’ ribelli del comune di
Firenze alquanti di quelli da Cigliano, e messer Tassino e il fratello
discesi della casa de’ Donati. E non volendosi scoprire d’esservi in
persona i Tarlati d’Arezzo, il vescovo co’ suoi Ubertini, e’ Pazzi di
Valdarno, e il conte Tano da Montecarelli, ch’erano allora in pace e
in amore col comune di Firenze, in segreto vi mandarono catuno segreti
ambasciadori con pieno mandato. I quali tutti udita l’intenzione del
potente tiranno furono molto allegri, e confortarono l’arcivescovo
dell’impresa: aggiugnendo che sentivano i cittadini di Firenze in tanta
discordia per le loro sette, e per lo male contentamento del reggimento
della città, e Arezzo e Pistoia in sì male stato, che se la sua potenza
improvviso a quelli comuni col loro aiuto si stenderà sopra loro, non
vedeano che di tutto in breve tempo e’ non fosse signore: e la signoria
di Firenze il facea signore d’Italia. E così d’un animo rimasono in
accordo col tiranno di fare l’impresa ordinata; e data la fede della
loro credenza e di loro aiuto, con grandi promesse lieti si ritornarono
in loro contrade, e intesono d’apparecchiarsi di cavalli e d’arme al
loro podere. L’ordine fu preso, che quando l’oste dell’arcivescovo
fosse sopra i Fiorentini, che gli Ubaldini co’ Romagnuoli assalissono
nel’alpe, e i Tarlati Ubertini e Pazzi si rubellassono e assalissono
il Valdarno: e il conte Tano da Montecarelli movesse guerra in Mugello.
A’ Pisani intendea l’arcivescovo co’ suoi confidenti ambasciadori fare
rompere pace a’ Fiorentini, e muovere guerra dalla loro parte: cercando
muoverli con sue coperte suasioni, non dimostrando il perchè, in suo
aiuto. Ma i Pisani accorgendosi del fatto, nutricavano il tiranno con
parole di speranza, e mandarono a lui loro ambasciadori per potere
sentire più il vero da che movea quella inchiesta, e per avere più
tempo a deliberare. E questo avvenne, perocchè allora la città di
Pisa signoreggiava per li Gambacorti, uomini mercatanti e amici de’
Fiorentini. Ma i governatori del comune di Firenze, addormentati e
fuori della mente, non procuravano di sentire queste cose, e quello
che sentivano mettevano al non calere, e provvisione alla loro guardia
non faceano, sentendo che molta gente d’arme s’accogliea in Lombardia,
e che Lombardia non era in guerra, ma in lega coll’arcivescovo di
Milano. I quali rettori del nostro comune non erano degni di governare
il fascio di tanta città, ma di grandi pene delle loro persone,
commettendo contro al loro comune pericolo d’irreparabile fallo.


CAP. V.

_Come si mise in ordine il consiglio preso._

L’arcivescovo di Milano, la gente d’arme che avea in diverse parti
in Lombardia, in pochi dì la fece venire a Bologna: e fatto capitano
messer Giovanni de’ Visconti da Oleggio, il quale per fama si tenea
essere suo figliuolo, per addietro capitano de’ Pisani, e prigione
de’ Fiorentini nella battaglia che feciono per soccorrere Lucca alla
Ghiaia, animoso contro a’ Fiorentini, singularmente per quell’onta,
uomo di grande animo, e accompagnato da’ caporali ghibellini lombardi
toscani e marchigiani, maestrevoli conducitori di guerra, si pensò
prosperamente fornire la commissione a lui fatta per lo suo signore. Il
castello della Sambuca, nel passo della montagna tra Bologna e Pistoia,
era allora per difetto de’ Fiorentini nelle sue mani, al quale avea di
vittuaglia per l’oste grande apparecchiamento; e di questo non s’erano
accorti i Fiorentini: e così provveduto, subitamente a dì 28 del mese
di luglio, gli anni _Domini_ 1351, mosse colla sua oste da Bologna, e
prima fu valicato la Sambuca, e accampatosi presso a Pistoia a quattro
miglia, per attendere il rimanente del suo esercito, che i Fiorentini
sapessono alcuna cosa, o che avessono avuto pensiero che la forza del
tiranno si stendesse sopra loro: ma sentendo questo, subitamente, in
que’ due dì ch’e’ nimici attesono la loro gente, i Fiorentini misono
gente d’arme a piè e a cavallo in Pistoia, sicchè dentro vi si trovò
alla guardia da cinquecento cavalieri e seicento fanti alla venuta
dell’oste, messer Giovanni raunata tutta la sua oste e la vittuaglia, a
dì 30 di luglio predetto si strinse alla città di Pistoia, credendolasi
avere per vane promesse, ma non essendogli risposto come s’avvisava,
vi si strinse e posevisi ad assedio. La gente de’ Fiorentini che
dentro v’era, faceano di dì e di notte sofficiente e buona guardia, e
per questo, se trattato niuno v’era non s’ardì a scoprire, ma tutti i
cittadini colla gente de’ Fiorentini insieme attesono alla difesa della
città.


CAP. VI.

_Come gli Ubaldini arsono Firenzuola, e presono Montecolloreto._

Gli Ubaldini, ch’erano in pace col comune di Firenze, sentendo l’oste
dell’arcivescovo sopra Pistoia, avendo fatto loro sforzo, e avuto
cavalieri del tiranno, improvviso a’ Fiorentini apparirono nell’alpe,
e corsono a Firenzuola, che si redificava pe’ Fiorentini, ma non era
ancora cinta di mura, nè di fossi nè di steccati, ma incominciata, e
dentro v’erano capanne per alberghi, e lieve guardia per tener sicuro
il cammino, sicchè senza contrasto la presono e arsono: e andaronsene
a oste a Montecolloreto, nel quale era castellano per lo comune di
Firenze uno popolano de’ Ciuriani di Firenze, giovane poco scorto
degl’inganni delle guerre. Costui vedendosi assediato, e dando fede
alle parole de’ nimici, i quali diceano come Firenze era per arrendersi
al signore di Milano, si condusse mattamente a patteggiar con loro:
che se in fra ’l terzo dì non fosse soccorso, darebbe la rocca: e
per istadico diede un suo fratello. I Fiorentini ch’aveano l’animo
a guardare quella fortezza, cercarono di soccorrerla, e trovato uno
conestabile valente con venticinque masnadieri, promise d’entrare
innanzi al termine nel castello; e di presente si mise in cammino: e
tanto procacciò per suo ingegno e virtù, che innanzi il termine fu nel
castello, ma non potè entrare nella mastra fortezza, che si guardava
per lo castellano, e ’l castellano avendo questo soccorso si potea
difendere per lungo tempo da tutta la forza ch’avessono potuta fare gli
Ubaldini, perocchè il luogo era fortissimo e bene fornito: ma essendo
(come egli follemente avea messo il fratello nelle mani de’ nimici,
i quali minacciavano d’impiccarlo se non rendesse la rocca) vinto
dall’amore della carne, non volle ricevere il soccorso, anzi diede la
rocca a’ nimici. E salvate le persone da’ nimici, condotto a Firenze,
e giudicato traditore del comune, per la sua dicollazione e di due suoi
compagni diede esemplo agli altri castellani di più intera fede al loro
comune. I mallevadori che dati avea di rassegnare la rocca al comune
convenne che pagassono lire ottomila com’erano obbligati.


CAP. VII.

_Come gli Ubertini, e’ Tarlati, e i Pazzi assalirono il contado di
Firenze._

Messer Piero Sacconi co’ suoi Tarlati usciti d’Arezzo, e il vescovo
d’Arezzo degli Ubertini co’ suoi consorti, e Bustaccio co’ Pazzi di
Valdarno, per lungo tempo stati in pace e in protezione col comune
di Firenze, sentendo l’avvenimento di messer Giovanni Visconti da
Oleggio con grande forza d’arme sopra Pistoia, si ragunarono con
tutto loro sforzo di gente d’arme a piè e a cavallo a Bibbiena; e
dall’arcivescovo aveano avuto dugentocinquanta barbute, acciocchè
potessono fare maggiore guerra. Di presente, improvviso a’ Fiorentini,
cominciarono a cavalcare sopra loro, e sopra i conti Guidi, amici e
fedeli del comune di Firenze, e oggi correvano in una contrada e domane
in un’altra, uccidendo e predando, e facendo aspra guerra. I Fiorentini
vedendo d’ogni parte le subite e sprovvedute tempeste venire sopra
loro, e sentendo gli amici diventati nimici, ebbono paura non piccola,
mescolata di grande sospetto, e i provveduti rettori del comune non
sapeano che si fare. E così era la città di forza e di consiglio
spaventata, e molto piena di paura e di sospetto per modo, che non
veggendo nè per atto nè per consiglio alcuna cagione di sospetto
cittadinesco, non si fidava l’uno del’altro, e non si provvedea al
comune riparo per via di consiglio in que’ primi cominciamenti.


CAP. VIII.

_Come i Fiorentini mandaro ambasciadori al capitano dell’oste._

Vedendosi i Fiorentini con tanta forza e da cotante parti assalire dal
signore di Milano, senza avere con lui alcuna guerra o conturbagione
di pace, elessono alquanti cittadini, e mandaronli ambasciadori nel
campo a messer Giovanni da Oleggio, capitano dell’oste sopra a Pistoia,
i quali essendo giunti nel campo, furono ricevuti dal capitano assai
cortesemente. E secondo la commissione a loro fatta da’ priori e
da’ collegi del nostro comune, domandarono messer Giovanni, con ciò
fosse cosa che tra l’arcivescovo suo signore e ’l comune di Firenze
fosse pace e niuno sospetto di guerra, perchè venuto era ostilmente
come contra suoi nimici sopra il comune di Firenze, non avendo prima
annunziato al comune la sua guerra secondo i patti della pace, salvo
che per una breve lettera, mandata per lui poichè fu sopra Pistoia: la
quale senza precedente cagione di nostro fallo, disse: _non avete voi
voluto osservare la pace, e però vi facciamo la guerra_: la quale non
era nè onesta nè debita cagione; e però siamo mandati dal nostro comune
a sapere la verità di questo movimento. Udito il capitano la loro
ambasciata, raccolse il suo consiglio, e appresso rispose altieramente
in questo modo. Il nostro signore, messer l’arcivescovo di Milano, è
potente, benigno e grazioso signore, e non fa volentieri male ad alcuna
gente, anzi mette pace e accordo in ogni luogo ove la sua potenza si
stende; è amatore di giustizia, e sopra gli altri signori la difende e
mantiene: e qui non ci ha mandati per mal fare, ma per volere tutta la
Toscana riducere e mettere in accordo e in pace, e levare le divisoni
e le gravezze che sono tra’ popoli e’ comuni di questi paesi. E perchè
a lui è pervenuto e sente le divisioni discordie e sette, e le gravezze
che sono in Firenze, le quali conturbano e aggravano la vostra città e
tutti i comuni di Toscana, ci ha mandati qui affinchè voi vi governiate
e reggiate in pace e in giustizia per lo suo consiglio, e sotto la sua
protezione e guardia; e così intende volere addirizzare tutte le terre
di Toscana. E dove questo non si possa fare con dolcezza e con amore,
intende farlo colla forza della sua potenza e degli amici suoi. E a
noi ha commesso, ove per voi non si ubbidisca al suo buono e giusto
proponimento, che mettiamo la sua oste in sulle vostre porti e intorno
alla vostra città, e che ivi tanto manterrà quella, accrescendola e
fortificandola, continuamente combattendo d’ogni parte il contado e il
distretto del vostro comune col fuoco e col ferro, e colle prede de’
vostri beni, che tornerete per vostro bene alla volontà sua. Udendo
gli ambasciadori la superba risposta del capitano e del suo consiglio,
non parve che luogo e tempo fosse di quivi stendere più loro sermone:
e però domandarono sicurtà fino a Bologna per potere andare al signore
di Milano, come aveano in commissione dal loro comune, la quale il
capitano non volle dare. E però si tornarono a Firenze, e spuosono a’
signori e al consiglio quello ch’aveano avuto dal capitano dell’oste
per risposta della loro ambasciata, per la quale l’animo de’ cittadini
di Firenze crebbe più in disdegno che in paura.


CAP. IX.

_Come l’oste si levò da Pistoia e puosesi a Campi._

Essendo stata l’oste del tiranno otto dì sopra la città di Pistoia, e
mancata la speranza d’avere la terra, per la buona guardia e sollecita
che ’l dì e la notte vi faceano i Fiorentini: e il somigliante di
Prato, nelle quali terre erano le tre parti della gente d’arme che
allora aveano i Fiorentini, essendo la città di Firenze quasi rimasa
senza aiuto di soldati forestieri, e non avendo capitano di guerra:
messer Giovanni da Oleggio col consiglio de’ caporali ghibellini
ch’avea con seco, i quali stavano solleciti a sentire il fatto del
nostro comune, e sentivano essere dentro grande sospetto e poco
consiglio, e minore forza d’arme che in Pistoia e in Prato, con molte
verisimili suasioni mossono il capitano subitamente a stringersi
sopra Firenze colla sua oste: il quale essendo uomo di grande ardire,
e animoso contro a’ Fiorentini, sentendosi accompagnato da molti
buoni capitani di guerra, e da cinquemila barbute, e da duemila
altri cavalieri, e seimila masnadieri a piede, non bene provveduto di
vittuaglia, sperando nel contado di Firenze farsene abbondevole, come
mostrato gli era, a dì 4 d’agosto del detto anno subitamente levò il
campo da Pistoia, e per la strada dritta e piana senza arresto valicata
la terra di Prato, condusse la sua oste in sull’ora del vespero a
Campi, Brozzi e Peretola, improvviso, non che a’ Fiorentini, ma agli
uomini di quelle ville e contrade, per la qual cosa non poterono
campare alcuna cosa, fuori che le persone, e di quelle vi rimasono
assai. Il capitano per non conducersi al tardi, e perchè il luogo era
albergato e pieno d’ogni bene, fermò il campo a Campi. Della villa di
Campi e d’altre d’intorno raccolsono grano e biada e carnagione assai,
e molte masserizie e letta de’ paesani: e intesono a starsi ad agio e a
rinfrescare la gente di vivanda, della quale intorno a Pistoia aveano
avuto disagio. E dato l’ordine al campo di buona guardia di dì e di
notte, provviddono che ogni cavalcata che si facesse verso la città
di Firenze avesse riscossa di mille cavalieri il meno. E incontanente
cominciarono a cavalcare per lo piano, prendendo e raccogliendo
il bestiame e la roba che rimasa v’era senza trovare riparo, e
alcuna volta si stesono infino alle mura della città di Firenze. I
Fiorentini sentendo questa subita venuta dell’oste sopra la città, e la
baldanza presa d’aversi lasciato dietro Pistoia e Prato, sbigottirono
disordinatamente, non trovandosi forniti nè provveduti al riparo. E i
rettori del comune per lo fallo commesso dell’abbandonata provvisione
non sapeano che si fare; e molto temeano che fossono venuti così
baldanzosi a istanza de’ loro cittadini d’entro. E in questa contumacia
e sospetto si stette insino che manifesto apparve per l’operazione
de’ cittadini grandi e popolani grassi, che catuno era in fede al suo
comune: e levata la nebbia che teneva intenebrata la mente del popolo
e del comune, presono più ardire, e feciono trarre fuori i gonfaloni,
e andarono coll’arme alle porti, e fecionle serrare di verso la parte
d’ond’erano i nimici; e ordinarono guardie di buoni cittadini, facendo
il dì e la notte fare buona guardia. E armarono le mura di ventiere,
e le più deboli parti feciono afforzare per difendere la città, che di
mettere gente in campo a quell’ora non aveano podere.


CAP. X.

_Come l’oste ebbe gran difetti a Campi e a Calenzano._

Avvenne, che stando l’oste a Campi, per mala provvisione, tutto il
bestiame ch’avrebbe dato con ordine lungamente carne all’oste, in
pochi dì si straziò e consumò. E in quello tempo era sformato caldo e
secco grande, e tutte mulina di quelle contrade erano state sferrate
e guaste; per la qual cosa, benchè l’oste avesse del grano, non potea
fare farine, ed erano in grande soffratta di sale. E la vittuaglia
di quel piano cominciò a mancare, e quella che venia da Bologna per
scorta era spesso in preda de’ cavalieri ch’erano in Pistoia. E per
questo avvenne, che in pochi dì all’oste mancò il pane e il sale: e
non aveano che manicare, se non carne, e di quella poca, e cocevanla
col grano, che farina non aveano. Da niuna parte del contado di Firenze
aveano mercato, e cavalcate non poteano stendere in parte onde recare
potessono fornimento al campo, perocchè tutte le circustanze aveano
sgombrato e ridotto nella città. Onde cominciarono a sentire fame, e
il caldo li consumava e affliggeva forte i corpi degli uomini; e il
maggiore sussidio ch’avessono era l’agresto e le frutta non mature: e
poco tempo v’aveano a stare, che senza essere contastati da’ Fiorentini
veniano in ultima disperazione. I loro capitani e conducitori vedendosi
a questo pericolo, diedono voce di volersi strignere alla città, e
per forza valicare nel piano di san Salvi. I Fiorentini temettono di
questo: e non trovandosi gente d’arme da potere contradiare il passo
a’ nimici, feciono una tagliata dal ponte della porta a san Gallo
infino alla costa di Montughi: e ivi misono molti balestrieri e popolo
alla guardia, con ordine di soccorso se bisogno fosse. L’altra voce
diedono di tornarsene per lo piano d’ond’erano venuti verso Pistoia;
i Pistolesi per questa tema ruppono i passi, e abbarrarono i cammini
con fossi e con alberi. E per questo i Fiorentini più temeano che non
valicassono nel piano di san Salvi, e per questa cagione afforzarono
di bertesche e di steccati la rocca di Fiesole, e fecionla guardare;
e nondimeno tutto il contado da lunge e d’appresso feciono sgombrare
da quella parte. I capitani dell’oste vedendosi a cotanto disagio, non
ardirono di strignersi più alla città, anzi levarono il campo, a dì 11
d’agosto del detto anno, e traendosi addietro si puosono a Calenzano. I
Fiorentini stimando che se n’andassono, sonarono le campane del comune
a stormo; e il popolo volonteroso a cacciare chi fuggisse s’armò, e
alquanti mattamente senza ordine e senza capitano uscirono della città:
ma sentendo che i nimici non fuggivano, tosto ritornarono dentro dalle
mura. Ma di questo nacque la voce per lo contado e scorse per tutto,
che se n’andavano per la Valdimarina; e di stormo in stormo si mossono
i contadini senza ordine o comandamento del comune, e occuparono
le montagne sopra la Valdimarina d’ogni parte, e furono loro tanto
innanzi all’ora del vespero, che forte feciono temere e maravigliare i
nimici, ch’aveano intenzione di valicare nel Mugello per quella via.
Come i capitani ebbono fermo il loro campo sotto Calenzano in sulla
Marina, feciono combattere la pieve e certa fortezza ov’era raccolta la
vittuaglia de’ paesani, e presonle a patti, salve le persone: e anche
presono il castello di Calenzano, che non era murato nè difeso, e in
questa tenuta trovarono alcuno rinfrescamento. Fino a quell’ora non
aveano fatta alcuna arsione: stando ivi, uno grande conestabile tedesco
si stese a Pizzidimonte, e fuvvi morto da’ villani; e per questa
cagione vi cavalcarono e arsonlo, e appresso alcuna altra villa intorno
a Calenzano. E feciono provvedere i passi per valicare in Mugello,
ch’ogni altro viaggio era loro, in stremità del pane, più pericoloso a
pigliare.


CAP. XI.

_Come i rettori di Firenze abbandonarono il passo di Valdimarina._

La necessità delle cose da vivere, l’un dì appresso l’altro già
tornata in fame, strignea l’oste del Biscione, che così si chiamava
allora, a partirsi del piano, ove senza speranza di potersi allargare,
di pane erano affamati. I cittadini di Firenze, a cui era commessa
la provvisione della guerra, ch’erano oltre a’ priori e a’ collegi
diciotto tra grandi e popolani, sapeano bene il difetto ch’aveano i
nemici, ma non aveano capitano, e da loro non sapeano la maestria della
guerra, conobbono per lo comune grido, che agevole era a tenere loro il
passo che non entrassono nel Mugello per la Valdimarina, che per natura
il luogo era stretto, e’ passi aspri e forti, da tenergli poca gente
con loro sicurtà da tutta l’oste: e vidono manifesto, che dove questa
via s’impedisse loro, convenia che si partissono, tornando addietro da
Pistoia sconciamente. Ma la tema della boce che non passassono a san
Salvi, ch’era quasi impossibile, fece al comune non riparare a quel
passo. Ma un gentile scudiere alamanno, il quale in quel tempo per lo
comune era capitano in Mugello, da se medesimo commise a uno della casa
de’ Medici, il quale era in sua compagnia, ch’andasse a provvedere al
passo, e diegli dugento fanti e cinquanta cavalieri. La commissione fu
debole a cotanto fatto: nondimeno se il cittadino fosse stato valoroso,
e avesse voluto acquistare onore, molto agevole gli era a guardare
quel passo, perocchè i Mugellesi sentendo che il capitano mandava a
guardare quel passo, con grande animo di ben fare trassono da ogni
parte allo stretto ov’era venuto il provveditore. Ed essendo nel luogo,
viddono che il passo si difendea senza dubbio, a grande sicurtà de’
difenditori, per la fortezza naturale di quelle valli, onde conveniva
l’oste de’ nemici valicare a piede, e uomo innanzi uomo, che a cavallo
insieme non v’era modo da poter valicare. Ma il cittadino deputato
a quel servigio disse a’ Mugellesi che gli conveniva essere altrove,
e quivi per niuno modo si potea ritenere. Onde i Mugellesi ch’erano
tratti coraggiosi alla difesa, vedendo come colui cui doveano avere
per capitano a quella guardia si partiva, perderono ogni vigore: e
partito il capitano, tornarono a casa, e cominciarono a fuggire il loro
bestiame, e le loro famiglie e masserizie, maledicendo il comune di
Firenze e’ suoi governatori, con giusta cagione della loro fortuna.


CAP. XII.

_Come l’oste del Biscione valicò il passo, e andò in Mugello._

I capitani dell’oste che si vedeano in gran bisogno d’uscire del
luogo dov’erano stretti dalla fame, seppono di presente come il passo
era abbandonato da’ Mugellesi, e però incontanente mandarono innanzi
masnadieri eletti, e buoni balestrieri a prendere il passo: e senza
arresto levarono il campo, a dì 12 d’agosto del detto anno, e misonsi
loro appresso. In sul passo erano rimasi alquanti fanti del paese, i
quali di loro volontà attesono i masnadieri de’ nemici; e alle mani con
loro, li ributtarono indietro. Ma vedendosi pochi e senza soccorso, e
vedendo i nemici che riempieano le coste de’ poggi e le valli d’ogni
parte, abbandonarono il passo, e i nemici di presente il presono, e
l’oste senza contrasto o pericolo valicò, facendosi grandi beffe del
comune di Firenze, parendo a catuno di servo essere divenuto signore.
E pensando alla viltà ch’avevano trovata ne’ Fiorentini, a non avere
fatto tenere e difendere quel passo, e al poco provvedimento che
mostravano ne’ fatti della guerra, crebbe la loro superbia. E poichè si
viddono essere valicati senza contrasto nel piano di Mugello, presono
fidanza d’essere signori di tutto il paese senza contrasto, e quel dì
medesimo cavalcarono a Barberino, e a Villanuova. Barberino era forte
e bene fornito alla difesa, e molta roba v’era dentro raccolta delle
vicinanze, ad intendimento di difendersi, tanto ch’avessono soccorso
da’ Fiorentini. Ma Niccolò da Barberino, antico castellano e de’
nobili di quella terra, avendo la fede corta al comune di Firenze, se
n’andò al capitano dell’oste, e senza consiglio de’ suoi castellani, a
suo vantaggio trasse patto, e rendè il castello a’ nemici, e misonvi
la loro guardia, e la vittovaglia che v’era fece dare all’oste.
Villanuova, e Gagliano, e Latera, e altre terre circustanti, che non
erano di gran fortezza, nè guardate da gente d’arme del comune di
Firenze, feciono il comandamento del capitano dell’oste, e dieronli
il mercato. Trovandosi la gente affamata in paese largo e dovizioso
e pieno d’ogni bene, soggiornarono volontieri più dì, per prendere
conforto delle loro persone, e a’ loro animali, che tutti n’avevano
gran bisogno. Ma chi ha ne’ fatti della guerra il tempo da avanzare, e
per riposo lo indugia, tardi il racquista; e così avvenne a costoro per
lo detto soggiorno, come appresso diviseremo.


CAP. XIII.

_Come il conte di Montecarelli si rubellò a’ Fiorentini e venne al
capitano._

Il conte Tano di Montecarelli rompendo la pace ch’avea col comune di
Firenze, essendo con gli altri ghibellini collegato coll’arcivescovo,
avendo in prima per inganno, per mala provvedenza del castellano,
ritolta a’ Fiorentini la rocca di Montevivagni, nella quale era a
guardia uno popolare figliuolo di Piero del Papa, il quale fu però
condannato per traditore, come sentì l’oste del Biscione nel Mugello,
fece suo sforzo di cavalieri in piccolo numero, e in persona con i
suoi compagni a cavallo e con dugento fanti venne nell’oste, e in
Montecarelli mise la guardia per l’arcivescovo e le sue insegne; e
mentre che l’oste stette in Mugello fu a nimicare il comune di Firenze,
e a dare il mercato all’oste, e ricetto in Montecarelli a’ nemici del
comune.


CAP. XIV.

_Come si fornì la Scarparia e il Borgo._

Avvenne come l’oste del tiranno fu valicata nel Mugello, e dilungata
dalla città, a’ Fiorentini parve al tutto essere fuori di sospetto,
e ritornò loro il vigore e la virtù dell’animo a consigliare e a
provvedere a’ rimedi. E in quello stante che l’oste si riposava a
Barberino, misono nella Scarperia Iacopo di Fiore conestabile tedesco,
uomo leale e valoroso, il qual era capitano del Mugello. A costui
dierono dugento cavalieri eletti di buona gente, e trecento masnadieri
esperti in arme, de’ quali quasi tutti i conestabili furono Fiorentini,
uomini di grande pregio in fatti d’arme. E fornirono la terra di molta
vittuaglia, e d’arme, di balestra, e di saettamento, e di lagname e
di ferramenti, e di buoni maestri da fare ogni dificio da offendere
e da difendere; e fornita d’ogni cosa bisognevole per un anno, al
detto capitano e conestabile accomandarono la guardia e la difesa di
quello castello. E per simigliante modo e forma fornirono il Borgo
a san Lorenzo, e Pulicciano, e altre fortezze. E mandarono armadure,
saettamento e balestra, e ammonirongli di buona guardia, confortandogli
che a ogni bisogno avrebbono aiuto e soccorso presto dal comune. E gli
uficiali deputati alla provvigione di quella guerra si cominciarono a
provvedere, e accogliere gente di soldo a cavallo e a piè quanti avere
ne poteano, per attendere alla difesa.


CAP. XV.

_Come l’oste assediò la Scarperia._

Messer Giovanni da Oleggio capitano dell’oste, e il Conte Nolfo
da Urbino maliscalco, veduto la gente rinfrescata, e presa forza e
baldanza per lo abbondante paese dove si trovarono, con le spalle
di Bologna, onde potevano avere prestamente aiuto e favore quando
bisogno fosse, pensavano senza contrasto essere signori di tutto. E
con questa baldanza, a dì 20 del mese d’Agosto del detto anno vennero
colle schiere fatte sopra il castello della Scarperia, e con loro
s’aggiunsono gli Ubaldini, ch’erano con tutto loro sforzo nell’alpe,
e più altri ghibellini nemici del comune di Firenze. La Scarperia
era a quell’ora debole terra di piccolo compreso, e non era murata se
non dall’una delle parti, ma in quello stare di Barberino, in molta
fretta s’era rimesso il fosso vecchio e trattone la terra, e innanzi
a quello fattone un’altro piccolo, e racconciato lo steccato assai
debole. I nimici vi furono intorno con tanta moltitudine di cavalieri
e di pedoni, che copriano tutto il piano, e avendo da ogni parte
circondato il piccolo castello, e fermi i campi loro, domandarono il
castello a coloro che ’l guardavano, dicendo come i Fiorentini non lo
potevano soccorrere nè difendere, ma perocchè sentivano che dentro
v’erano di prod’uomini e virtudiosi d’arme, voleano far loro grazia
d’avergli per amici, dove rendessono la terra senza contasto: e che
quando questo non facessono nel breve termine loro assegnato, gli
vincerebbono per battaglia, e la vita non perdonerebbono ad alcuno: e
così era deliberato per lo capitano e per tutti i guidatori dell’oste.
Gli assediati risposono che voleano termine a rispondere, e che dopo
il termine farebbono quello che la fortuna concedesse con loro onore.
Furono domandati da’ capitani quanto termine voleano. Gli assediati
risposono, che con loro onore non vedeano che potesse essere meno
di tre anni: e dopo il detto termine intendeano prima morire in su i
merli, che di quelli dessono uno a’ nimici: e di così franca risposta
molto feciono maravigliare i capitani dell’oste, parendo che si
mettessono a grande pericolo a volere difendere così debole castello,
e da cotanta forza. E fatta la risposta, di presente s’ordinarono
e di dì e di notte a molta sollecita guardia, e a buona e a franca
difesa; e cominciarono a regolare la vita di tutti, come se l’oste vi
dovesse stare due anni. I nimici cominciarono prima ad assalirli con
grossi badalucchi, per tentare il loro reggimento, il quale trovarono
sollecito, e maestrevolmente provveduto alla difesa.


CAP. XVI.

_Come i Fiorentini afforzarono Spugnole._

I Fiorentini ch’al continovo raccoglievano gente d’arme a cavallo
e a piè al loro soldo, e sollecitavano gli amici d’aiuto, avendo
già accolto un poco di gente, deliberarono d’afforzare Spugnole e
Montegiovi per guardare le contrade di qua da Sieve, e per dare alcuna
speranza agli assediati della Scarperia, e ivi misono de’ cavalieri
ch’aveano, e parecchie masnade di buoni e valorosi masnadieri. E al
Borgo a san Lorenzo crebbono gente d’arme: e come crescea al comune
gente d’arme per soldo o per amistà gli mandavano alle frontiere
de’ nemici in Mugello. Onde avvenne più volte, che per gli aguati da
catuna parte, e per le cavalcate de’ nimici v’ebbe di belli e di grossi
assalti, ove si mostrarono operazioni di buoni cavalieri e di franchi
masnadieri. Per questo avvenne che i nemici non ardirono a valicare la
Sieve colle loro cavalcate inverso Firenze. E tutte loro cavalcate di
là da Sieve faceano grosse di mille cavalieri, o di millecinquecento,
o di duemila per volta, e nondimeno erano continuamente percossi alla
ritratta, e assaliti d’aguati che si metteano loro. E in questo modo
si venne domesticando la guerra, e gli uomini del paese cominciarono a
prendere cuore e ardire, per modo che i villani si raccoglieano insieme
e nascondevansi a’ passi, e come i cavalieri si stendevano alle ville
gli uccidevano; e avvezzi a questo guadagno dell’arme e de’ cavalli,
con molta sollecitudine intendevano a tendere i loro aguati in ogni
luogo. E per questo modo uccisono de’ nemici grande quantità nel tempo
che durò la detta guerra.


CAP. XVII.

_Come si difese Pulicciano di grave battaglia._

Al castello di Pulicciano furono condotti per certi ghibellini della
terra in una cavalcata cinquecento cavalieri e quattrocento fanti, e
non essendo se non pochi terrazzani nella fortezza di sopra, appena la
difesono. I borghi di fuori arsono e rubarono, e mandaronne il bestiame
e la preda nel campo. Sentito questo a Firenze, subito vi mandò il
comune cento fanti masnadieri alla guardia: i quali vi furono tosto a
gran bisogno, perocchè quelli dell’oste per seducimento di traditori
del castello, e per conforto de’ soldati ch’erano stati in quella
cavalcata, si pensarono vincere la fortezza, che non era chiusa di
mura, ma da uno vile steccato, e avendo quella, signoreggerebbono un
paese forte e pieno d’ogni bene da vivere: e però una mattina per tempo
vi feciono cavalcare duemila barbute, e mille fanti e più balestrieri.
E giunti a piè del castello, i cavalieri scesono de’ cavalli, e
con gli elmi e colle barbute in testa si legarono con le braccia
insieme, tenendo l’uno ’altro, e tra loro ordinarono i balestrieri,
e cominciarono da ogni parte a un’ora a montare verso gli steccati.
I terrazzani arditi e fieri, co’ soldati che v’erano, si misono
francamente alla difesa colle balestra ch’aveano e co’ sassi maneschi.
La forza de’ nemici era grande tanto, che per forza condussono un loro
conestabile con la sua bandiera quasi al pari dello steccato. Come si
fermò con l’insegna per dare favore agli altri, tra con le balestra e
con le pietre lo traboccarono morto giù per la ripa. Nondimeno i nimici
con grave battaglia gli stringeano forte, e quelli del castello molto
vivamente senza riposo difendeano gli steccati per modo, che da mezza
terza fino a mezzo dì, che la battaglia era durata senza arresto, i
nimici non aveano potuto abbattere un legno del loro steccato. Per
la qual cosa vedendo i cavalieri la franca difesa di que’ villani, e
già morti alquanti di loro, e che il giorno era nel calare, disperati
di quell’impresa, con loro vergogna si ritrassono della battaglia e
tornarono nel campo, e più non tentarono di ritornarvi.


CAP. XVIII.

_Come i Tarlati, e i Pazzi di Valdarno e gli Ubertini vennono in sul
contado di Firenze, e furonne cacciati per forza da’ Fiorentini._

Dall’altra parte messer Piero de’ Tarlati d’Arezzo in prospera
vecchiezza, valicati i novanta anni della sua età, e il vescovo
d’Arezzo della casa degli Ubertini, e i Pazzi di Valdarno, non ostante
che fossono in pace col comune di Firenze, avendo dugentocinquanta
cavalieri di quelli dell’arcivescovo, e aggiuntosi de’ conti
d’Urbino e altri ghibellini, mentre che l’oste era in Mugello, con
trecentocinquanta cavalieri e con duemila pedoni si misono da capo
predando il contado di Firenze, e vennono all’Ambra, e di là intendeano
entrare nel Valdarno e venire a Fegghine. I Fiorentini sdegnosi di
questi traditori, subitamente trassono dalle loro frontiere cinquecento
cavalieri, e commisono a centocinquanta cavalieri ch’aveano in Arezzo
che dovessono venire a raccozzarsi co’ nostri; e mossono il popolo
del Valdarno, che con grande animo e di buona voglia andavano in
quello servigio. Il comune di Firenze si confidò al tutto in questa
cavalcata di Albertaccio di messer Bindaccio da Ricasoli, uomo savio,
pro’ e ardito e buono capitano, se fosse stato in fede nel servigio
del comune: e benchè altri buoni cittadini fossono mandati in detto
servigio, a costui fu dato il mandato che in tutto fosse ubbidito. La
gente a piè e a cavallo che cavalcavano di volontà, sopraggiunsono
i nimici in sul vespero all’Ambra, in parte, che avendo voluto fare
quello si poteva per la nostra gente, non ne campava testa che non
fossono morti o presi: perocchè la gente del comune di Firenze era due
cotanti, e migliore gente d’arme, e erano nel loro terreno intorniati
dagli amici. Questo Albertaccio avendo parentado e amistà co’ detti
nimici, portò infamia di non avere servito il comune lealmente. In
prima d’avere sostenuta la gente del comune a Montevarchi, che potea
più infra ’l dì avere occupati i nimici: appresso, che quando fu a loro
non gli lasciò per la nostra gente badaluccare, per tenerli corti e
ristretti che non si potessono provvedere: e perocchè non lasciò porre
la sera la cavalleria de’ Fiorentini nel luogo dove si poteva torre
la via a’ nimici che andare non se ne potessono quella notte. Per li
savi che v’erano con lui si provvedeva, nondimeno per lo pieno mandato
ch’aveva dal comune fu ubbidito; ed egli mostrava di fare buona e
franca capitaneria, e di volere vincere i nimici senza pericolo della
sua gente: e però puose quella sera il campo in luogo sicuro a’ suoi,
e utile a’ nimici. O vero o bugia che fosse, infamato fu d’avere dato
il tempo e fatto assapere a’ nimici che si dovessono partire in quella
notte. I nimici traditori del nostro comune, vedendosi sorpresi a
loro gran pericolo, intesono con ogni sollecitudine, senza dormire, a
campare le persone: e non tennono per una via, ma per diverse parti per
lo scuro della notte presono la fuga molto chetamente. La nostra gente
non fu ordinata a quella guardia, e poi innanzi che il capitano facesse
armare il campo, i nimici erano più di sei miglia dilungati; allora
si strinsono ove la sera aveano lasciati i loro avversari, e niuno ve
ne trovarono: onde la infamia crebbe al capitano per lo fatto, e il
ripitio fu grande tra i cavalieri soldati e il conducitore, ch’avea
tolto loro quella preda per mala condotta. La gente che v’era d’Arezzo,
forte sdegnata di questo tradimento che parve loro avere ricevuto,
si partirono senza licenza del capitano con centocinquanta cavalieri
ch’aveano per loro guardia da’ Fiorentini, e tornaronsi in Arezzo.


CAP. XIX.

_Come Bustaccio entrò e rendè la Badia a Agnano._

In quella notte Bustaccio degli Ubertini si ridusse con parte di quella
gente a piede e a cavallo nella Badia a Agnano, la quale era molto
forte e bene guernita. La cavalleria de’ Fiorentini rimasa con vergogna
della partita de’ nimici, sentendo come Bustaccio era ricoverato in
quella Badia, cavalcarono là, e trovaronli racchiusi, e ordinati alla
difesa di quella tenuta. Il capitano per volere ricoprire sua infamia
volea combattere la fortezza; i conestabili de’ cavalieri, stretti
insieme, dissono ch’erano stati ingannati, e per baratto aveano perduta
la preda de’ nimici fuggiti, e però non intendeano combattere se prima
non fossono sicuri della preda, se per patto si lasciassono i nimici
partire: e in fine ne furono in concordia d’avere fiorini cinquecento
d’oro, come che i nimici si capitassono. E di presente combattendo
certo borgo il vinsono. Poi combattendo la Badia furono ributtati a
dietro, e perderono tre bandiere, ch’erano in sulle case, le quali
i nimici presono, e per paura del passo ove si trovavano le locaro
ritte in sull’altare maggiore della badia. I cavalieri aontati delle
loro bandiere prese, d’un animo si disponeano per forza a vincere
la Badia, e sarebbe venuto fatto loro, ma non senza grande danno,
perchè dentro v’erano buoni guerrieri; e però innanzi che alla grave
battaglia si venisse, il Roba da Ricasoli, allora discordante per
setta d’Albertaccio, volle parlare con quelli d’entro, i quali stavano
in gran paura: e parlato loro, di presente s’acconciarono a rendere
la Badia, potendosene andare salve le persone, e i cavalli e l’arme.
E presa per lo meno reo partito la detta concordia, e data la fede,
i nimici si partirono, e la fortezza e le bandiere s’ebbono senza
vergogna del comune, e i conestabili vollono i fiorini cinquecento
d’oro loro promessi.


CAP. XX.

_Come l’arcivescovo tentò i Pisani di guerra contro a’ Fiorentini._

Stando l’oste intorno alla Scarperia, e dando opera i capitani a
far fare dificii da traboccare nella terra per rompere le torri
e mura, e gatti e altri ingegni di legname per vincere la terra
per battaglia, e i Fiorentini d’accogliere gente d’arme, e d’avere
capitano per poterla soccorrere, l’arcivescovo non restava di tentare
i Pisani dalla sua parte in comune e in diviso che rompessono pace
a’ Fiorentini, con intenzione di mandare messer Bernabò da quella
parte con duemila cavalieri ad assalire co’ Pisani insieme il nostro
comune, e faceva loro grandi promesse. I Gambacorti, a cui segno Pisa
si governava, non vollono rompere la pace: nondimeno l’arcivescovo
avendo favore dentro, e’ consigliò del modo che avesse a tenere
di muovere il popolo naturale nemico de’ Fiorentini, ed elesse una
solenne ambasciata, fornita d’autorità di savi uomini, e mandògli a
Pisa: e giunti là, e sposta la loro ambasciata con molte suadevoli
ragioni, i Pisani astuti, per pigliare consiglio nel tempo, dissono di
rispondere all’arcivescovo per loro ambasciadori, e incontanente gli
mandarono a Milano, imponendo loro, che della volontà dell’arcivescovo
non si rompessono, ma tranquillassono il fatto. E in questo mezzo
provvidono più riposatamente sopra il partito, e conobbono che
rompere pace al comune di Firenze non tornava in loro utile: che se
l’arcivescovo prendea signoria in Toscana, era loro suggezione e danno;
e segretamente feciono quello sentire a tutti i confidenti di quello
stato, buoni cittadini. L’arcivescovo avvedendosi del modo che con
lui tenevano coloro che governavano la terra, li credette ingannare,
e per lo favore ch’avea nel popolo e in molti altri cittadini, e non
ostante che avesse gli ambasciadori pisani in Milano, fece maggiore
e più solenne ambasciata a’ Pisani; e commise loro, che in parlamento
esponessono la sua domanda, come detto gli era, sperando che a grido
di popolo avrebbe la sua intenzione contro a’ Fiorentini. E come
giunti furono in Pisa, senza sporre alcuna cosa a’ rettori del comune,
addomandarono loro di volere il parlamento, e risposto fu loro di
farlo adunare volentieri a certo giorno, onde gli ambasciadori furono
contenti; e incontanente feciono a tutti i cittadini, con cui aveano
conferito loro consiglio, dire che venissono al parlamento; e bandito e
sonato a parlamento, come ordinato fu si ragunò il popolo nella chiesa
maggiore in gran numero, ove furono tutti i cittadini che temeano di
perdere loro libertà e il loro stato. Gli ambasciadori ammaestrati in
udienza di tutto il parlamento, con molto ornato sermone, ricordando
i servigi grandi per la casa de’ Visconti fatti al comune di Pisa,
e come gli aveano onorati e aggranditi sopra gli altri cittadini di
Toscana, e’ raccontarono per ordine la mala volontà che i Fiorentini
aveano verso di loro, e l’ingiurie che altro tempo inimichevolmente
aveano loro fatte, e intendeano di fare quando si vedessono il destro,
mostrando loro come ora era venuto tempo nel quale il loro signore
intendea d’abbattere in tutto lo stato e l’arroganza de’ Fiorentini
loro antichi nemici, e spegnere parte guelfa in Italia, e a ciò fare
avea mossi tutti i ghibellini di Lombardia e di Toscana, e di Romagna e
della Marca, come per opera era loro manifesto. La qual cosa conosciuta
per loro, ch’erano capo di parte ghibellina in Toscana, molto doveano
essere contenti di poter fare in cotanta loro esaltazione la volontà
del loro signore, la quale e’ domandava con tanta istanza a quello
popolo. Essendo uditi attentamente, si pensarono a grida di popolo
avere impetrata la loro dimanda, ma la cosa andò tutt’altrimenti,
per la provvisione de’ savi cittadini, li quali si ritennero in
silenzio in quello parlamento, come per loro fu provveduto. E quando
gli ambasciadori l’uno dopo l’altro ebbono detto e confermato loro
sermone, pregarono gli ambasciadori che si attendessono alquanto, e
tosto risponderebbono di comune consentimento alla loro ambasciata,
e così si trassono del parlamento. E usciti gli ambasciadori, gli
anziani feciono la proposta che si consigliasse se il comune di Pisa
dovesse rompere pace a’ Fiorentini, oggi loro amici e loro vicini,
o no: e levatosi alcuno a dire in servigio dell’arcivescovo, molti
più, i maggiori cittadini, si levarono a dire come grande male e
vergogna del loro comune sarebbe, avendo ferma e buona pace col comune
di Firenze, a romperla contro a ragione, in perpetua infamia del
loro comune. E fatto il partito, fu vinto che pace non si rompesse
a’ Fiorentini. Gli ambasciadori, già preso sdegno per l’uscita del
parlamento, avvedendosi dove la cosa riuscirebbe, senza attendere se
n’erano andati all’ostiere. E quando gli anziani mandarono per loro per
fare la risposta del parlamento, sentendo che non sarebbe quella ch’e’
voleano, non vi vollono andare, e senza prendere comiato montarono
a cavallo e tornaronsene a Milano. I Pisani si scusarono saviamente
all’arcivescovo, perchè non stesse indegnato, e mandarongli dugento
cavalieri, che mandar gli doveano per loro convenenza alla guardia
di Milano. Allora venne meno all’arcivescovo la maggiore speranza che
avesse di potere vincere i Fiorentini. Il comune di Firenze cercava in
questo tempo d’avere capitano di guerra che guidasse la sua gente, che
al continuo la cresceva, e avendo mandato a molti l’elezione con grande
salario, tutti la rifiutavano per paura del potente tiranno: nondimeno
il comune pensava d’atarsi con la capitaneria de’ suoi cittadini.
E avendo l’oste così grande in Mugello, non pareva se ne curasse, e
nella città catuno faceva la sua mercatanzia e sua arte senza portare
alcuna arme; e continovo facea rendere a’ cittadini i danari del
monte: e sapendo questo i nemici forte se ne maravigliavano, e molto
n’abbassarono la loro superbia.


CAP. XXI.

_Come l’oste deliberò combattere la Scarperia._

Quando i conduttori dell’oste seppono che il comune di Pisa non voleva
rompere pace a’ Fiorentini, e come alcuno trattato ch’aveano in Pistoia
era scoperto, con tutta la loro intenzione si rivolsono alla Scarperia,
e quella cominciarono a tormentare con percosse di grandissimi dificii,
che il dì e la notte gettavano nel piccolo castello grossissime pietre,
le quali rompeano le case d’entro, e le mura e le bertesche gettavano
a terra. E ogni dì faceano assalto loro alla terra: onde gli assediati
per la continova guerra, e per la sollecita guardia che conveniva loro
fare il dì e la notte alla difesa, erano infieboliti, e pensarono che
senza soccorso di fuori, o aiuto di masnadieri freschi poco potrebbono
sostenere: e però scriveano a’ Fiorentini per loro fanti tedeschi, che
si mescolavano con gli altri Tedeschi di fuori, che avacciassono il
loro soccorso. I Fiorentini erano in ciò assai solleciti, e già avevano
al loro soldo accolti milleottocento cavalieri, e tremilacinquecento
masnadieri a piede de’ buoni d’Italia, e dugento cavalieri aveano da’
Sanesi, e seicento n’attendeano da Perugia, i quali erano a cammino;
e avendo ordinato d’uscire a campo con questi cavalieri, e con grande
popolo, a petto a’ nemici sopra il Borgo a san Lorenzo luogo detto a
san Donnino, ove erano forti per lo sito, e con le spalle al Borgo a
san Lorenzo da potere strignere e danneggiare i nemici, ch’erano assai
di presso, e dare vigore e baldanza agli assediati della Scarperia:
ed essendo ogni cosa provveduta, attendendo i cavalieri perugini per
uscire fuori, n’avvenne la fortuna che appresso diviseremo.


CAP. XXII.

_Come i Tarlati sconfissono i cavalieri de’ Perugini._

In questi dì, del mese di settembre del detto anno, era giunto a
messer Piero Saccone de’ Tarlati in Bibbiena, mandato dal tiranno,
il doge Rinaldo Tedesco con quattrocento cavalieri per incominciare
più forte guerra a’ Fiorentini nel Valdarno. In questo stante, messer
Piero molto avveduto, sentì che seicento cavalieri buona gente
d’arme, che ’l comune di Perugia mandava in aiuto a’ Fiorentini,
erano in cammino, e venivano baldanzosi senza sospetto, e la sera
doveano albergare all’Olmo fuori d’Arezzo a due miglia. Avendo messer
Piero il certo del fatto, col doge Rinaldo insieme con quattrocento
cavalieri e con duemila fanti cavalcò la notte, e chetamente ripose
i fanti nella montagna sopra l’Olmo, per averli al suo soccorso nel
fatto; e la mattina per tempo co’ suoi cavalieri e col doge Rinaldo
assalì la cavalleria di Perugia, che la maggior parte era ancora per
gli alberghi, ma quelli ch’erano montati a cavallo si cominciarono
francamente a difendere. E già aveano tra loro messer Piero, che
s’era messo molto innanzi nella via ov’era la battaglia, prigione,
con più altri de’ caporali in sua compagnia. E se in quello assalto
gli Aretini fossono stati favorevoli ad aiutare gli amici del comune
di Firenze, come doveano, tutta la gente di messer Piero rimaneva
presa per lo stretto luogo dove s’erano messi. Ma usciti d’Arezzo i
Brandagli con loro seguito, che allora erano i maggiori cittadini,
intesono a campare Messer Piero con gli altri prigioni che i cavalieri
di Perugia aveano ritenuti, come gente che aveano l’animo corrotto
alla tirannia della loro città, come poco appresso dimostrerò. Campato
messer Piero e’ suoi, gli Aretini si tornarono dentro senza aiutare
que’ di Perugia, o dar loro la raccolta nella città. In questo, messer
Piero e’ suoi ripresono ardire, e feciono scendere della montagna
i fanti loro, traboccando addosso a’ Perugini con smisurato romore:
i quali non vedendo essere soccorsi, nè avere ricolta, non poterono
sostenere, ma chi potè fuggire campò, e gli altri tutti furono presi
nelle vie e negli alberghi. Messer Piero raccolta la preda dell’arme,
e de’ cavalli, e de’ prigioni, senza esser contastato dagli Aretini,
si raccolse colla sua gente a salvamento, menandone più di trecento
cavalieri prigioni, ventisette bandiere cavalleresche, e trecento
cavalli; e giunto in Bibbiena con questa vittoria i cavalli e l’armi e
l’altra roba partì a bottino, e i cavalieri prigioni poveri e mendichi
lasciò alla fede. A’ Fiorentini levò l’aiuto e la speranza d’uscire a
campo al soccorso della Scarperia, come ordinato era, e a’ nimici diede
maggiore baldanza di vincere il castello.


CAP. XXIII.

_Come i Fiorentini procuraro di mettere gente nella Scarperia._

Veggendo i Fiorentini mancato disavventuratamente l’aiuto de’ Perugini,
e cresciuta baldanza a’ nimici per quella vittoria di messer Piero
Tarlati, perderono al tutto la speranza del campeggiare, e quelli
ch’erano assediati addomandavano soccorso più sollecitamente. Avvenne
che uno valente conestabile della casa de’ Visdomini di Firenze, che
aveva nome Giovanni, con grande ardire elesse trenta compagni sperti
in arme, buoni masnadieri, e una notte si mise nel campo de’ nimici,
e per mezzo delle guardie, non pensando che gente de’ Fiorentini si
mettessono tra loro, virtuosamente si misono nella Scarperia; la
qual cosa fu agli assediati alcuno conforto, e più per la persona
del valente conestabile, che per la sua piccola compagnia, a cotanto
bisogno quanto aveano dì e notte, per gli assalti continovi de’ loro
nimici. E i conducitori dell’oste avendo sentito l’entrata di que’
masnadieri nella Scarperia, la feciono più strignere e più guardare il
dì e la notte. E tentato i Fiorentini per più riprese di mettervi anche
gente, e non trovando per niuno prezzo il modo, un altro conestabile
cittadino di Firenze della casa de’ Medici, di grande fama tra gli
uomini d’arme, per accrescere suo onore si fece dare cento fanti
masnadieri a sua eletta, e avendo con seco uno della Scarperia che
sapeva l’ore delle vegghie delle guardie, e le loro vie, presono il
cammino di notte per l’alpe di verso quella parte donde meno si potea
temere per quelli dell’oste, con la insegna levata co’ suoi compagni
stretti si mise arditamente per lo campo, dirizzandosi verso la
Scarperia. E in su l’entrata del campo le guardie s’avviddono, e levato
il romore, venti di quelli fanti rimasono addietro, e non poterono
ristrignersi co’ compagni, e tornaronsi nell’alpe, e camparono: e il
conestabile con ottanta compagni sanza fare arresto, innanzi che i
nimici il potessono occupare con la loro forza, sano e salvo co’ suoi
compagni entrò nella Scarperia; e così per virtù di due conestabili
fu fornito quello castello di quello che aveva maggiore bisogno. E per
questo soccorso gli assediati presono cuore e speranza ferma della loro
difesa; e tra capitani dell’oste n’ebbe ripitio e grande sospetto,
temendo che gli Ubaldini non gli avessono condotti, ma niuna colpa
v’ebbono. E soprastando alquanto allo infestamento de’ nimici sopra
questo castello, ci occorre alcune altre materie a cui ci conviene dare
luogo per debito del nostro trattato, e appresso ritorneremo con più
onestà alla presente materia.


CAP. XXIV.

_Come la reina Giovanna si fece scusare in corte di Roma._

Come addietro abbiamo narrato, quando l’accordo si fece dal re
d’Ungheria al re Luigi, ne’ patti venne fatta la commissione nel
papa e ne’ cardinali per catuna parte: che se la reina Giovanna si
trovasse colpevole della morte d’Andreasso suo marito, fratello del re
d’Ungheria, ch’ella dovesse essere privata del reame, e dove colpevole
non si trovasse, dovesse essere reina. A questo patto acconsentì il
re d’Ungheria, più per l’animo che avea di tornare in suo paese, che
per altra buona volontà che di ciò avesse, e però la commissione fu
avviluppata più che ordinato o spedito libello, e non vedendo i pastori
della Chiesa come onestamente potessono diliberare questa cosa, la
dilungarono. Essendo lungamente gli ambasciatori di catuna parte stati
in corte senza alcuno frutto dell’altre cose commesse per li detti re
nella Chiesa, vedendo che questo articolo non terminandosi portava
infamia e pericolo alla reina, con ogni studio vollono che il suo
processo si terminasse. E perocchè assoluta verità del fatto non poteva
scusare la regina, levare il luogo della dubbiosa fama proposono;
che se alcuno sospetto di non perfetto amore matrimoniale si potesse
proporre o provare, che ciò non era avvenuto per corrotta intenzione o
volontà della reina, ma per forza di malíe o fatture che le erano state
fatte, alle quali la sua fragile natura femminile non avea saputo nè
potuto riparare. E fatta prova per più testimoni come ciò era stato
vero, avendo discreti e favorevoli uditori, fu giudicata innocente
di quello malificio, e assoluta d’ogni cagione che di ciò per alcun
tempo le fosse apposto, o che per innanzi le si potesse apporre di
quella cagione: e la detta sentenza fece divulgare per la sua innocenza
ovunque la fede giunse della detta scusa.


CAP. XXV.

_Come i Genovesi e i Veneziani ricominciarono guerra in mare._

Seguita di dar parte intra le italiane tempeste della terra a quelle
che in que’ tempi concepute ne’ nostri mari Tirreno e Adriatico
da superbe presunzioni di due comuni, in Grecia e poi nelli stremi
d’Europa partorirono gravi cose, come seguendo nostro trattato si potrà
trovare. I Genovesi infestati dalla loro alterezza, ricordandosi che
i Veneziani l’anno passato aveano soperchiato in mare le undici loro
galee, avvegnachè per l’aiuto de’ loro di Pera si fossono felicemente
vendicati, vollono per opera mostrare loro potenza a’ Veneziani, e per
comune consiglio, essendo a quel tempo catuna casa de’ loro maggiori
cittadini tornata con pace in Genova, ordinarono di fare armata, la
quale fosse fornita per più eccellente modo che mai avessono armato.
E comandarono a’ grandi e a’ popolani mercatanti, e agli artefici
minori e ad ogni maniera di gente, che di due l’uno s’acconciassono ad
andare in quell’armata, e simigliante comandamento feciono fare per
tutta la loro riviera, e certo la volontà vinse il comandamento, che
più volentieri s’acconciavano d’andare che di rimanere: i corpi delle
galee furono per numero sessantaquattro, e ammiraglio fu fatto messer
Paganino Doria; i soprassaglienti furono sopra ogni galea doppi, armati
nobilmente, e doppi i balestrieri e i galeotti, tutti forniti d’arme,
e tutti si vestirono per compagne chi d’un’assisa e chi d’un’altra, e
comandamento ebbono dal loro comune d’abbattere la forza de’ Veneziani
in mare e in terra giusta loro podere: e fornite le galee di panatica
e di ciò ch’aveano bisogno, e pagati per ordine di mercatanzia e’
dazii, senza trarre danari di comune, per sei mesi, del mese di
luglio, gli anni di Cristo 1351, si partirono da Genova, ed entrarono
nel golfo di Vinegia facendo danno assai a’ navili e alle terre de’
Veneziani, e senza lungo soggiorno si partirono di là e andaronne
all’isola di Negroponte. I Veneziani non provveduti della subita armata
de’ Genovesi, aveano mandate venti loro galee armate in Romania, le
quali erano nell’Arcipelago, delle quali i Genovesi ebbono lingua, e
seguitandole, le sopraggiunsono all’isola di Scio: le quali vedendosi
di presso l’armata de’ Genovesi, con la paura aggiunsono forza a’ remi,
e avendo aiuto d’alcuno vento alle loro vele, essendo seguitate da’
Genovesi, fuggendo le diciassette ricoverarono nel porto di Candia, e
le tre presono alto mare per loro scampo.


CAP. XXVI.

_Come l’armata genovese andò a Negroponte e assediò Candia, e quello
che ne seguì._

L’armata de’ Genovesi seguendo quella de’ Veneziani giunsono a
Negroponte, ove i Veneziani con grande studio e paura erano arrivati, e
avendo da’ terrazzani aiuto, appena aveano compiuto di tirare le loro
diciassette galee in terra, lasciando le poppe in mare per poterle
difendere, e in aringo l’aveano messe l’una a lato all’altra a modo
di bertesca per poterle meglio di terra difendere, ove giunta l’armata
de’ Genovesi, senza arresto l’assalirono con aspra e folta battaglia, e
prese l’avrebbono, se non fosse che tutti gli uomini d’arme di quella
terra furono alla loro difesa, e a guardare la marina che i Genovesi
non potessono scendere in terra: e in quello assalto la feciono sì
bene, che i Genovesi s’avvidono per forza non poterle guadagnare nè
scendere in terra nel porto: e però presono loro consiglio d’assediare
la città di Candia per mare e per terra, e procacciare di Pera e
dell’altre parti di loro amici legni grossi, e gente e dificii di
legname per combattere e vincere la terra, se per loro virtù e forza
fortuna l’assentisse. E allora lasciarono guardia delle loro galee
sopra il porto, e con l’altre girarono alquanto, e misono in terra loro
campo, attendendo gente e fornimenti che procacciavano per combattere
la terra, e que’ d’entro s’afforzavano alla difesa, e dì e notte
intendeano a fare buona guardia, avendo mandato a’ Veneziani per loro
soccorso.


CAP. XXVII.

_Come i Veneziani feciono lega co’ Catalani, e di nuovo armarono
cinquanta galee._

Stando l’armata de’ Genovesi per mare e per terra all’assedio della
città di Candia, il comune di Vinegia ebbe le novelle, ed essendo
tanti loro grandi e buoni cittadini, e le loro galee e la loro
città assediata, ebbono grande dolore, nondimeno con franco animo
deliberarono di fare ogni loro sforzo per soccorrerli: e ricercando
la gente che allora poteano fare di loro distretto, non trovarono che
bastasse a potere fornire loro armata, tanto era mancata per la passata
mortalità, e però elessono di loro cari cittadini solenni ambasciadori,
i quali mandarono prima a Pisa, e appresso in Catalogna, per recarli a
loro lega, e averli in loro aiuto, con ogni largo patto che volessono:
e di ciò diedono agli ambasciadori piena libertà e balìa, con ispendio
di grande somma di moneta. I Pisani essendo in pace co’ Genovesi,
avvegnachè poco s’amassono, per promesse o patto che fosse offerto
loro non si vollono muovere contro a’ Genovesi, ma alquanto più che ’l
consueto s’inamicarono con loro, ricevendo grazie da’ Genovesi per la
fede mantenuta a quel punto. I Catalani per grande odio che aveano a’
Genovesi, per ingiurie e danni ricevuti da loro in mare, di presente
s’allegarono co’ Veneziani, e promisono di dare armate di loro uomini
quelle galee che i Veneziani volessono, dando i Veneziani loro i corpi
delle galee e i debiti soldi a’ Catalani. E ferma la lega, i Veneziani
incontanente misono il banco, e cominciarono a scrivere e a soldare la
gente, e mandarono a Venezia che vi mandassono i corpi delle galee e’
danari, i quali senza indugio vi mandarono ventitrè corpi di galee, e
danari assai, e fecionle armare di buona gente. I Veneziani a Venezia
prestamente n’armarono ventisette, e mentre che l’armata si facea
in Catalogna e a Venezia, i Veneziani mandarono una galea sottile
bene armata a portare novelle del loro grande soccorso, e mandarono
in quella danari per fare apparecchiare le galee ch’erano là, che di
presente al tempo della venuta della loro armata fossono apparecchiate,
sicchè contra a’ loro nimici fossono più possenti. Questa galea per
scontro di fortuna s’abbattè in una galea di Genovesi, e combattendo
insieme, la veneziana fu vinta e presa in segno del futuro danno.
I Genovesi ebbono i danari, e le lettere e l’avviso dell’armata de’
Veneziani e de’ Catalani per potersi provvedere; il corpo della galea
aggiunsono alle loro, e gli uomini ritennono a prigioni, con gran festa
di questa avventura.


CAP. XXVIII.

_Come la imperatrice di Costantinopoli col figliuolo si fuggì in
Salonicco._

Avvenne che in questi medesimi tempi che l’armata de’ Genovesi era a
Negroponte, che Mega Domestico del lignaggio imperiale, il quale si
faceva dire Cantacuzeno, cioè imperadore, essendo rimaso balio del
figliuolo dell’imperadore di Costantinopoli a cui succedea l’imperio,
governava tutto per lui, gli diè la figliuola per moglie, ingannando
la giovanezza del suo pupillo, senza consentimento della madre.
L’imperatrice sentendo quello che Mega Domestico avea fatto, prese
sospetto, e fatto le fu vedere che ’l figliuolo sarebbe avvelenato,
perchè l’imperio come era in guardia rimanesse libero al detto Mega,
balio dell’imperio e del giovane, onde l’imperadrice col figliuolo,
di furto e improvviso a Mega s’erano fuggiti di Costantinopoli, e
andati nel loro reame di Salonicco, ivi mostrando manifesto sospetto
del balio dell’imperio, si dimorarono in grande guardia. E Mega
Domestico, come è detto, vedendosi rimaso nella forza dell’imperio,
si fece dinominare imperadore: e senza fare guerra al giovane, si
fortificava nell’imperio, e aveasi confederato l’amistà de’ Veneziani.
L’imperadrice avendo sentita l’armata de’ Genovesi a Negroponte,
mossa da femminile furia e sprovveduto consiglio, mandò a trattare
co’ Genovesi, in cui prendeva confidanza, perocchè era figliuola
del conte di Savoia, assai presso di vicinanza a’ Genovesi, e sapea
ch’elli erano nimici de’ Veneziani, amici di Mega Domestico suo
avversario; il trattato fu fermo co’ Genovesi, e le promesse furono
grandi ove rimettessono il figliuolo in signoria dell’imperio di
Costantinopoli. I Genovesi per questo si pensarono di passare il verno
alle spese del’imperadrice, e abbattere molto della forza degli amici
de’ Veneziani, e d’essere più agresti e più forti contro alla loro
armata, e però si dispuosono a lasciar l’assedio con loro onore, ove
poco profittavano, e a prendere il servigio dell’imperadrice. Lasceremo
al presente questa materia per riprenderla al suo debito tempo, e
torneremo a’ fatti di Firenze.


CAP. XXIX.

_Come la Scarperia sostenne la prima battaglia dal Biscione._

Tornando all’assedio della Scarperia, il capitano dell’oste col suo
consiglio vedendo che la Scarperia era fornita per la sua difesa di
valorosi masnadieri, e che dentro era bene fornita di vittuaglia,
e sentendo che i Fiorentini non si curavano di loro, e continovo
accresceva loro forza, ed essendo mancata la ferma de’ loro soldati:
per non partirsi con vergogna di non avere vinto per forza uno piccolo
castello, rifermarono i loro cavalieri, e avuti danari dall’arcivescovo
tutti gli pagarono, e promisono paga doppia e mese compiuto a coloro
che combattendo vincessono la Scarperia. Il tempo era già all’entrata
d’ottobre, e la vittuaglia cominciava a rincarare, e questo più gli
spronava a volere vincere la punga. I dificii da combattere la terra
erano apparecchiati, scale assai, e grilli e gatti e torri di legname,
le quali aveano condotte presso al castello al tirare della balestra,
o poco più. E così apparecchiati, una domenica mattina, ordinati
i combattitori, da più parti con molti balestrieri assalirono il
castello, e conduceano i dificii e le scale alle mura con gran tempesta
di loro grida. Quelli del castello ordinati dentro alla difesa co’ loro
capitani, si teneano coperti e cheti, e lasciarono valicare i nimici il
primo fosso e entrare nel secondo, che non v’avea acqua, e accostare
molte scale alle mura innanzi che si movessono: allora dato il segno
da’ loro conestabili, con grande romore sollecitamente cominciarono
dalle mura a percuotere sopra i nimici colle pietre, lance e pali, e
a traboccare loro legname addosso, e i balestrieri saettare da presso
e da lungi senza perdere in vano i loro verrettoni. In questo primo
assalto fediti e magagnati assai di quelli che s’erano accostati
alle mura e agli steccati per forza ne furono dilungati: nondimeno
i capitani per straccare di fatica quelli delle mura, rimutavano
spesso la loro gente dalla battaglia, rinfrescando gente nuova, e non
lasciando prendere lena nè riposo a que’ delle mura e della guardia
degli steccati, ma i franchi masnadieri si difendeano virtudiosamente,
avendo in dispregio il riposo, e confortando l’uno l’altro per modo,
che per forza nè per rinfrescamento di loro battaglia, da innanzi terza
all’ora di nona, per molte riprese di battaglie non ebbono podere
d’accostarsi alle mura, nè agli steccati ove le mura non erano. Nel
primo fosso condussono sessantaquattro scale, e nel secondo accosta
del muro tre, le quali abbandonarono, non potendo avanzare; e con poco
onore di questa prima battaglia, e con alquanti morti rimasi nel fosso,
e con molti fediti e magagnati, si ritrassono dalla battaglia, e que’
d’entro intesono al riposo e a medicare i loro fediti, che ne aveano
gran bisogno.


CAP. XXX.

_Come la Scarperia riparò alla cava de’ nimici._

Nonostante l’ordine delle battaglie, i conducitori dell’oste con gran
costo e con molto studio conducevano una cava sotterra per abbattere
le mura della Scarperia, e molto grande speranza aveano in quella di
vincere la terra. Que’ d’entro pensando e temendo che così dovessono
fare i loro avversari, provvidono al rimedio, e feciono un fosso dentro
intorno alle mura, il quale era braccia quattro e mezzo largo in bocca,
e braccia tre largo in fondo, e andava di sotto al fondamento delle
mura braccio uno e mezzo, acciocchè se le mura cadessono, si trovassono
l’aiuto del detto fosso alla loro difesa. E nondimeno provvidono di
cavare di fuori de’ fossi per ritrovare la cava de’ nimici innanzi che
giugnesse alle mura. E a fornire questo misono grande sollecitudine,
ma i loro avversari adoperarono grande forza per ritrarli da quello
lavorio: e condussono un castello di legname in sul primo fosso, sì
presso, che con le pietre combatteano coloro ch’erano tra l’uno fosso
e l’altro alla guardia de’ loro cavatori, e avvenne che a questa si
rivolse grande parte dell’oste, e tutta la forza di quelli d’entro.
Quelli di fuori combattendo con le pietre e con le balestre, e
rinnovando d’ora in ora i freschi combattitori, quelli del fosso colle
fosse delle parate e co’ palvesi francamente s’atavano, con le loro
balestra e con quelle del loro aiuto dalle mura, e diputati a questa
punga trecento di que’ d’entro, sostennono l’assalto de’ nimici il
lunedì e ’l martedì molto francamente, non lasciando impedire i loro
cavatori: i quali lavorando con grande sollecitudine pervennero alla
cava de’ nimici, la quale era venuta innanzi centottanta braccia, e
presso alle mura a venti braccia: la quale di presente affocarono, e
cacciarono i cavatori, e guastarono loro la cava. Essendo da catuna
parte molti fediti, que’ del campo abbandonarono l’assalto con loro
vergogna; e i valenti masnadieri alla ritratta de’ nimici presono e
arsono il castello del legname ch’era sopra il fosso, e stesonsi ad
assalire un altro ch’era più di lungi, e per forza l’affocarono, e
tornaronsi sani e salvi nel castello, avendo presa grande baldanza
della loro difesa, per la vittoriosa punga di quella cava.


CAP. XXXI.

_Del secondo assalto dato alla Scarperia._

Vedendo il capitano dell’oste e il suo consiglio essere di ogni assalto
fatto con vergogna ributtato da que’ della Scarperia, e vedendosi
venire addosso il verno e non avere vinto il castello, e che lo strame
mancava, pensavano che la partita sarebbe con loro grande vergogna:
però vollono ancora da capo cercare la fortuna, innanzi che da quello
assedio si partissono. E per avere apparecchiato da riempiere i
fossi, feciono tutto il legname e’ frascati che aveano ne’ loro campi
conducere presso a’ fossi: e il giovedì mattina innanzi dì, essendo
l’oste armata, e le battaglie ordinate, e più torri di legnami condotte
presso a’ fossi, con ordine di palvesari e di loro balestrieri, senza
contasto riempierono di frascati il primo fosso, e le torri condussono
sopr’esso fornite di molti balestrieri. I cavalieri smontarono de’
cavalli con gli elmi in testa, e cominciata la battaglia a un’ora da
ogni parte, i cavalieri si sforzarono di conducere gatti, grilli e
scale alle mura. Que’ d’entro che aveano preso maggiore ardire per gli
altri assalti, lasciarono fare molte cose innanzi che alla battaglia
si scoprissono, ma ordinato da’ loro conestabili, al segno dato si
mostrarono alla difesa, e con tanto impeto cominciarono a caricare di
pietre, e di pali aguti e di legname i loro assalitori, con l’aiuto
de’ loro buoni balestrieri, che per forza gli ributtarono addietro
del primo fosso. E avendo a quelli ch’erano nelle torri ordinato
di loro i migliori balestrieri, gli strinsono per modo, che non si
poteano scoprire, nè dare a loro utile aiutorio. E in questo assalto
alcuni conestabili d’entro ebbono ardire con certi loro compagni
eletti d’uscire fuori della terra, e con le lance e con le spade in
mano fediano per costa i combattitori, e incontanente si ritraevano:
e questo feciono più volte danneggiando i nimici, e ritraendoli dalla
battaglia dov’erano ordinati, senza ricevere impedimento. Ed essendo
durata la battaglia infino a nona, senza avere que’ dell’oste fatto
alcuno acquisto, feciono sonare la ritratta. E di presente quei del
castello misono fuori de’ loro masnadieri, i quali presono le torri
e’ dificii e arsonli, che i nimici aveano condotti, e dato opera
infino alla notte a mettere dentro il legname utile, tutto l’altro co’
frascati arsono nel fosso. E intesono a medicare i loro fediti, e a
farsi ad agio d’alcuno riposo, del quale aveano gran bisogno per quella
giornata.


CAP. XXXII.

_Del terzo assalto dato._

Avendo i capitani dell’oste quasi perduta ogni speranza di potere
vincere la Scarperia, vollono tentare l’ultimo rimedio con danari e
con ingegno; e in quello rimanente del dì feciono venire a loro tutti
i conestabili tedeschi con i più nomati cavalieri di loro lingua, i
quali nelle battaglie date al castello poco s’erano travagliati altro
che di vedere, e dissono loro: se a voi desse il cuore di vincere con
forza e con ingegno questa terra, l’onore sarebbe vostro, e oltre alla
paga doppia e mese compiuto, a catuno daremo grandi doni. I conestabili
e i loro baccellieri si strinsono insieme, e mossi da presuntuosa
vanagloria e da avarizia, rispuosono: che dove e’ fossono sicuri
d’avere di dono sopra le cose promesse fiorini diecimila d’oro, che
darebbono presa la Scarperia: e questo dava loro il cuore di fornire
con l’aiuto dell’altra oste, ove fosse fatto quello che direbbono
in quella notte. I capitani promisono tutto senza indugio, sicchè
rimasono contenti, e di presente feciono fare comandamento a tutti
i conestabili delle masnade da cavallo e da piè, che colà da mezza
notte fossono apparecchiati dell’arme e de’ cavalli; e fatto questo,
andarono a cenare e a prendere alcuno riposo. Venuta la mezza notte,
e armata l’oste chetamente, il tempo era sereno e bello, e la luna
faceva ombra in quella parte della Scarperia che i Tedeschi aveano
pensato d’assalire: e fatto tra loro elezione di trecento baccellieri,
a loro commisono tutto il fascio della loro intenzione; i quali bene
armati, separati dall’altra gente, con le scale a ciò diputate e con
altri utili argomenti, senza alcuno lume, s’addirizzarono verso quella
parte della terra ove l’ombra gli copriva. Tutta l’altra oste con
innumerabili luminarie, e con ismisurato romore e suoni di tutti gli
stromenti dell’oste, colle schiere fatte e colle battaglie ordinate
si cominciarono a dirizzare dall’altre parti verso la Scarperia. I
fanti della Scarperia, che appena aveano ancora dell’affanno del dì
preso alcuno riposo, sentendo lo stormo, e vedendo l’esercito venire
con ordine di loro battaglie a combattere la terra, cacciata la paura
e invilito il riposo, di presente furono all’arme: e con l’ardire
delle loro difese apparecchiati, andò catuno alla sua guardia delle
mura e de’ palancati; e stando cheti e senza mostrare i loro lumi
attesono tanto, che le schiere e le battaglie s’appressarono alle mura,
e cominciato fu l’assalto con suoni di tanti stromenti e con grida
d’uomini, che riempieva il cielo e tutto il paese molto di lungi.
Quest’asprezza delle grida era maggiore che dell’arme, per attrarre
l’aiuto da quella parte di que’ d’entro, e mancarlo ov’era l’aguato.
Quelli della terra maestri di cotali cose delle grida non si curavano,
e quelli che si appressavano, francamente colla balestra e colle pietre
gli faceano risentire e allungare, e niuno non si partiva o mosse dalla
sua guardia. I trecento baccellieri riposti presso della terra sentendo
il romore e l’infestamento di quelli dell’oste, chetamente colle scale
in collo passarono il primo e il secondo fosso, che non v’avea acqua,
e condussono e dirizzarono alle mura più e più scale, vedendolo e
sentendolo que’ della terra ch’erano a quella guardia, e lasciandogli
fare, finchè cominciarono a salire sopra esse, e aveano già i loro
aiutori a piede; allora quelli della guardia cominciarono a gridare,
e a mandare sopra loro grandi pietre e legname e pali, percotendoli e
facendoli traboccare delle scale nel fosso l’uno sopra l’altro. E in
un punto gli ebbono sì storditi e fediti e magagnati, che in caccia si
partirono da quello assalto, e tornaronsi all’altra oste. Dall’altra
parte fu maggiore il grido che l’assalto, ma per li buoni balestrieri
molti ve ne furono fediti in quella notte. E facendosi dì, in sulla
ritratta uscirono della terra un fiotto di buoni briganti, e dieronsi
tra’ nimici, e per forza ne presono e ne menarono tre di loro cavalieri
nella Scarperia, e gli altri ritornarono al campo perduta ogni speranza
d’avere la Scarperia. Que’ di dentro uscirono fuori un’altra volta
quella mattina, e arsono più dificii di legname ch’erano presso, e uno
castello ch’era più di lungi, e contamente senza impedimento sani e
salvi si ritornarono nella Scarperia.


CAP. XXXIII.

_La partita dell’oste dalla Scarperia._

Vedendo il capitano dell’oste e i suoi consiglieri aver fatta la loro
oste ogni prova per vincere la Scarperia, ed esserne con vergogna
ributtati per la virtù de’ buoni masnadieri che dentro v’erano, e
tornando l’oste piena di molti fediti, e che la vittuaglia venia
mancando l’un dì appresso l’altro fortemente, e che già lo strame per i
cavalli al tutto venia loro meno, e il tempo ch’era stato fermo e bello
lungamente s’apparecchiava di corrompere all’acqua, prese per partito
d’andarsene a Bologna; e al segno dato d’una lumiera alzata sopra
ogni lume molto, il sabato notte, a dì 16 d’ottobre, l’oste si dovesse
partire, e ogni uomo si dovesse riducere verso l’alpe di Bologna, i cui
passi erano tutti in loro signoria, e il cammino era corto e il passo
aperto, e la gente volonterosa di levarsi da campo, per la qual cosa
subito ebbono passato il giogo dell’alpe. I Fiorentini avendo sentito
che i nimici erano per partirsi dall’assedio, aveano mandati in Mugello
i cavalieri che aveano per danneggiarli, se potessono, alla levata:
ma gli avvisati capitani dell’oste la domenica mattina innanzi che la
loro gente s’avviasse feciono una schiera di duemila buoni cavalieri,
i quali tennero ferma in sul piano, insino che seppono che tutta la
loro gente e la salmeria erano valicati il giogo e passati in luogo
salvo; la schiera della guardia passò, non vedendo apparire alcuno
nimico, girò e prese il suo cammino verso la montata dell’alpe, ch’era
presso a due miglia di piano: ed ebbono passato prima il giogo, che
la cavalleria de’ Fiorentini si assicurasse di stendere per lo piano,
temendo d’aguato: e così sani e salvi si ricolsono a Bologna senza
impedimento per lo senno de’ loro capitani. Quest’oste mossa con tanto
ordine e aiuto di tutti i ghibellini d’Italia, venuta di subito sopra
la nostra città sprovveduta d’ogni aiuto, stette ottantadue dì sopra
il nostro contado senza potere vincere per forza niuno castello, e de’
quali, sessantuno dì consumarono all’assedio del piccolo castello della
Scarperia. E come fu piacer di Dio, la sfrenata potenza di cotanto
signore, aggiunta con tutta la forza de’ ghibellini d’Italia, guidata
da buoni capitani, credendosi soggiogare la città di Firenze e’ popoli
circustanti, non ebbono podere di vincere la Scarperia, da qui addietro
vilissimo castello, non murato per tutto e di piccola fortezza per
sito, ma difeso da piccolo numero di valorosi masnadieri: essendovi
a oste con più di cinquemila barbute, e duemila cavalieri, e seimila
pedoni di soldo, senza la forza degli Ubaldini e degli altri ghibellini
con loro sforzo; per la qual cosa il tiranno che avea l’animo levato a
inghiottire le italiane provincie, potè conoscere che un piccolo e vile
castello domò e fece ricredente tutta la sua forza. E come era venuto
a guisa di leone con la testa alzata, spaventevole a tutte le città
di Toscana, chinate le corna dell’ambiziosa superbia, tornò pieno di
vergogna e di vituperio, non avendo per sua potenza potuto acquistare
un debole castello, e diede materia a’ popoli di grande confidenza
della loro difesa. Lasceremo ora finita questa materia, e torneremo
all’altre tempeste italiane, che non bastando in terra conturbano
l’altrui mare.


CAP. XXXIV.

_Come l’armata de’ Genovesi si partì da Negroponte e andò a Salonicco._

In questo tempo cominciando aspro e fortunoso verno, i Genovesi che con
la loro armata di sessantaquattro galee erano stati all’assedio della
città di Candia nell’isola di Negroponte, sentendo l’apparecchiamento
delle cinquanta galee de’ Veneziani e de’ Catalani che doveano venire
contro a loro al soccorso; e vedendo che lo stare ivi per speranza
d’avere la terra era invano, e non minor danno a loro che a’ Veneziani,
e avendo promesso il loro aiuto all’imperadrice di Costantinopoli,
ch’era fuggita col figliuolo nel reame di Salonicco, parendo per
questa cagione la loro levata dall’assedio fosse con meno vergogna,
ed entrando nell’imperio aveano più sicuro vernare, si partirono di
là e dirizzarono loro viaggio verso Salonicco; e giunti a Malvagia,
intendeano levare l’imperadrice e ’l figliuolo, e fare loro podere di
rimetterli in Costantinopoli con la loro forza e della parte che amava
il loro vero signore. L’imperadrice sentendo l’armata di presso, come
femmina mutevole, non avendo piena confidenza del figliuolo, cominciò a
sospettare: e il giovane medesimo non avendo avuto più maturo consiglio
all’impresa, convenendo la sua persona mettere nelle mani dell’altrui
forza, dubitò, e non lo volle fare, e forse fu più da biasimare il
cominciamento della folle impresa che ’l cambiamento del femminile e
giovanile animo, i quali non si vollono abbandonare alla non provata
fede de’ Genovesi; per la qual cosa l’ammiraglio col suo consiglio
presono sdegno, e rivolta la loro armata, desiderosi di rapina e
di preda, vennero all’isola di Tenedo, piena di gente e d’avere,
sottoposta all’imperio, i quali de’ Genovesi non prendeano alcuna
guardia, ed elli la presono e rubarono d’ogni sustanza. E quivi feciono
dimoro gran parte del verno prendendo rinfrescamento, e ragunando la
preda di quella e dell’altre terre di Grecia, della quale data a catuno
la parte sua, si trovarono pieni di roba e di danari, sicchè a loro non
fece bisogno altro soldo, e la loro vita tutta ebbero per niente delle
ruberie del paese. E ivi stettono fino al Natale senza mutare porto.


CAP. XXXV.

_Come i Veneziani e’ Catalani s’accozzarono in Romania con l’altra
armata._

I Veneziani, come addietro abbiamo narrato, avendo fatta compagnia e
lega co’ Catalani contro a’ Genovesi, armarono in Venezia ventisette
galee molto nobilmente, ove si ricolsono quasi tutti i maggiori e
migliori cittadini di Venezia per governatori e soprassaglienti,
forniti a doppio di ciò che a guerra faccia mestiero, e ventitrè galee
armarono i Catalani. E tanto bolliva negli animi loro lo infocamento
dell’izza ch’aveano presa contro a’ loro avversari genovesi, che
nel tempo che l’armate sogliono abbandonare il mare e vernare in
terra, si mossono da Venezia e di Catalogna, domando le tempeste
del mare, ad andare contro a’ loro nimici in Romania. Del mese di
novembre s’accozzarono insieme in Cicilia, e di là senza soggiorno
si dirizzarono verso l’Arcipelago, e con grandi e aspre fortune,
avendo per quelle perdute sette galee veneziane e due catalane, non
senza danno della loro gente, pervennero in Turchia, e posono alla
Palatia e a Altoloco; e ivi, del mese di dicembre del detto anno,
avendo raccolte le galee che aveano a Negroponte e nelle contrade si
trovarono con settanta galee: e in Turchia stettono gran parte del
più fortunoso verno per rivedere i loro legni e avere novelle di loro
nimici. In questo travalicamento del tempo delle due armate ci occorre
a raccontare altre cose rimase addietro, e in prima una pazzia di
corrotta mente dell’ambizione umana, la quale alcuna volta combattendo,
contro al suo prospero e buono stato abbatte e rovina se medesimo con
debito e degno traboccamento.


CAP. XXXVI.

_Come i Brandagli si vollono fare signori d’Arezzo._

Dappoich’e’ Bostoli per loro superbia furono cacciati della terra
d’Arezzo, una famiglia che si chiamarono i Brandagli, loro nimici,
cominciarono di nuovo ad avere stato in comune, e montando l’un dì
appresso all’altro vennono in maggiori, ed erano al tutto governatori
del reggimento di quello comune, e per questo montati in grandi
ricchezze: e della loro famiglia Martino e Guido di Messer Brandaglia
erano i caporali. Costoro ingrati del loro buono stato cercarono di
farsene signori con tradimento, non perchè fossono da tanto, ma per
farne loro mercatanzia, come nel fine del fatto si scoperse. Costoro
trattarono col nuovo tiranno d’Agobbio d’avere da lui al tempo ordinato
centocinquanta cavalieri, e da quello di Cortona dugento cavalieri, non
che da se gli avesse, ma per servire costoro n’accattò centocinquanta
dal prefetto da Vico, e cinquanta dal conte Nolfo da Urbino, e
feceli venire e soggiornare all’Orsaia, come gente di passaggio che
attendessono d’essere condotti e oltre a questa gente a cavallo, di
quello che non era richiesto, mise in ordine d’avere apparecchiati
undicimila fanti a piede, con intenzione, che se fortuna il mettesse in
Arezzo di volerlo per se. E ancora richiese messer Piero Tarlati, che
aveva in Bibbiena il doge Rinaldo con trecento cavalieri, benchè fosse
ghibellino e nimico del loro comune richieselo non manifestandogli
il fatto. Ma la volpe vecchia che conobbe la magagna, si offerse loro
molto liberamente, sperando altro fine del fatto che non pensavano i
traditori, accecati nella cupidigia della sperata tirannia. A conducere
questa gente aveano fuori d’Arezzo Brandaglia loro nipote, e Guido
intendeva a raccogliere i masnadieri che gli capitavano segretamente,
e a nasconderli ne’ loro palagi, e Martino stava nel palagio co’
priori della terra a tutti i segreti del comune. In quel tempo si
dava in guardia a confidenti cittadini una porta della città che si
chiamava la porta di messer Alberto, la quale era a modo d’un cassero,
e dava l’entrata tra le due castella. Questa guardia per procaccio
di Brandaglia era ne’ figliuoli di messer Agnolo loro confidenti, con
cui elli si teneano in questo tradimento. E messe le cose d’ogni parte
in assetto, a’ signori d’Arezzo fu scritto per lo comune di Firenze
e per quello di Siena ch’avessono buona guardia, perocchè sentivano
che una terra si cercava di furare, ma non sapeano come nè quale;
Martino Brandagli ch’era nel consiglio, co’ suoi argomenti levava i
sospetti. E venuto il dì che la notte si dava il segno a que’ di fuora,
un conestabile fiorentino ch’era in Arezzo, uomo guelfo e fedele, fu
richiesto da’ Brandagli per la notte. Costui per amore della sua città
e di parte non potè sostenere per promesse che avesse avute che non
manifestasse a’ priori il tradimento di quella notte. Incontanente
i priori mandarono per Martino, il quale confidandosi nel suo grande
stato e ne’ molti amici, andò dinanzi a’ priori, e negava scusandosi
che niente sapeva di quelle cose; e in quello stante Guido suo fratello
corse a’ loro palagi, e colla gente che avea nascosa levò il romore, e
tennesi co’ suoi masnadieri forte. I cittadini in furia armati corsono
alla porta di messer Alberto, che poteva dare l’entrata a’ forestieri,
per fornire di guardia per lo comune, ma trovarono ch’ella si tenea
per i traditori. E così la città intrigata nel nuovo pericolo, e non
provveduta, fu in grande paura. La porta era forte e bene guernita alla
difesa da non poter vincersi per battaglia, e già era venuta la notte,
e quei della torre della porta d’entro feciono i cenni ordinati alla
gente di fuori, che venire doveano a loro aiuto per vincere la terra.


CAP. XXXVII.

_Di quello medesimo._

I cittadini vedendo i cenni, temendo di non essere sorpresi dall’aiuto
provveduto da’ traditori, tempestando nell’animo, intrigati dalle
tenebre della notte e dalla paura, intendendo a combattere quei
della porta e mettere gente in su le mura, ma per questo non poteano
conoscere riparo che i forestieri non entrassono per forza nella
città, e però s’avvisarono di rompere le mura della città appresso a
quella porta: e fattane la rotta che vollono, avendo per loro guardia
cento cavalieri di Fiorentini e alcuni di loro, li misono fuori in uno
borgo fuori di quella porta, ove dovea essere l’entrata de’ nemici,
e accompagnaronli di cittadini e d’altri fanti alla difesa con buone
balestra; e di subito tagliarono alberi, e abbarrarono e impedirono
le vie al corso de’ cavalli, e le mura guarentirono di gente e di
saettamento: e nondimeno facevano dal lato d’entro combattere di
continovo quelli della porta e della torre, ma e’ si difendevano, e
di quella battaglia poco si curavano, e continovo manteneano cenni a
loro soccorso: e dentro i Brandagli difendeano i loro palazzi e la loro
contrada co’ masnadieri che aveano accolti, e attendendo Brandaglia
con la gente invitata, con la quale non dottavano d’essere signori
della terra s’ella v’entrasse. I segni della torre furono veduti dal
principio della notte, e il signore di Cortona che stava attento fu
in sul mattutino con dugento cavalieri e duemila pedoni giunto ad
Arezzo, e Brandaglia con altri dugento cavalieri. La gente di messer
Piero Saccone tardò più a venire, per riotta che mosse il doge Rinaldo
in sul fatto; gli altri ch’erano venuti baldanzosi, credendosi senza
contasto entrare nella città, come furono presso alla terra, mandarono
innanzi cento cavalieri che prendessono e guardassono l’entrata della
porta, e quella trovarono imbarrata dagli alberi e le vie innanzi al
borgo: ed essendo là venuti, e saettati da quelli ch’erano alla guardia
del borgo, e scorgendo in su l’aurora le mura piene di cittadini
armati alla difesa, e già morti due di loro compagni da quei del
borgo, si tornarono addietro, e feciono assapere a quelli dell’oste
che attendeano come stava il fatto: di che spaventati s’arrestarono
senza strignersi più alla terra, e già per segni e ammattamento che
que’ della torre e della porta facessono, e eziandio chiamandoli ad
alte voci, non si attentarono di venire più innanzi, ma ivi presso si
fermarono attendendo come i fatti dentro procedessono, e così stettono
schierati dalla mattina sino presso a nona. E in verso la nona messer
Piero Sacconi giunse co’ suoi cavalieri e pedoni, il quale sentendo
la cosa scoperta e i cittadini alla difesa, senza attendere punto co’
suoi cavalieri diè volta e co’ suoi pedoni, e tornossene a Bibbiena;
e veduto questo, tutti gli altri si partirono, e i traditori rimasono
senza speranza di soccorso. Questa novità sentita nel contado e
distretto de’ Fiorentini, mosse senza arresto i cavalieri e’ masnadieri
che allora avea in quelle circustanze, e i Valdarnesi per venire al
soccorso degli Aretini: i quali non bene confidenti del comune di
Firenze parte ne ritennono per loro sicurtà, e agli altri diedono
commiato onestamente, senza riceverli nella città, e dolcemente fu
sostenuto. Nondimeno i traditori teneano i palagi, e la torre e la
porta: e tanta miseria occupò l’animo di que’ pochi cittadini in cui
era rimaso il reggimento, per tema di non volere fare parte agli altri
da cui e’ potessono avere aiuto, che si misono a trattare con Martino
cui eglino aveano prigione, dicendo di lasciare andare e lui e’ suoi,
e i figliuoli di messer Agnolo e le loro cose liberamente, ed e’
rendessono la porta. E innanzi che questo venisse alla loro intenzione,
convenne che i figliuoli di messer Agnolo fossono sicuri a loro modo
d’avere contanti fiorini tremila d’oro, e avuta la sicurtà renderono la
porta e la torre al comune; e facendosi loro il pagamento per coloro
che aveano fatta la promessa, i danari furono staggiti per coloro che
aveano per loro sodo al comune, che eglino renderebbono quella fortezza
al detto comune: e così s’uscirono della città co’ Brandagli insieme;
e il seguente dì furono tutti condannati per traditori, e i loro beni
disfatti e pubblicati al comune. Trovossi poi di vero, che i traditori
aveano trattato come avessono presa la signoria, con ciò sia cosa che
non erano d’aiuto per loro lignaggio da poterla tenere, di venderla
all’arcivescovo di Milano, a gravamento della loro detestabile malizia,
la quale prese non il debito fine, ma alcuno segno della loro rovina,
per la viltà di coloro che non degni rimasono al governamento di quella
terra.


CAP. XXXVIII.

_Come il re Luigi mandò il gran siniscalco ad accogliere gente in
Romagna._

Tanto imbrigamento di guerra sboglientava gli animi degl’Italiani per
terra e per mare in questi tempi, che volendo cercare delle novità
degli strani, non ci lasciano da loro partire. Il re Luigi valicata
la tregua dal re d’Ungheria a lui, non ostante che rimesso avessono
le loro questioni al giudicio del papa e de’ cardinali, tentava con
preghiere e impromesse di recare dalla sua parte fra Moriale, friere
di san Giovanni, il quale teneva Aversa e Capua dal re di Ungheria,
e questo fra Moriale, astuto e malizioso, mostrava di voler piacere
al re Luigi; e dandogli speranza, cominciò ad allargare il passo
alla gente del re e a’ paesani d’Aversa e di Capua, sicchè andavano
e venivano sicuramente, e non faceva guerra, ma nondimeno guardava
le città e le fortezze di quelle, e per questo corse la voce che la
concordia era fatta: ma però il re di lui, o egli del re si fidava.
Ma in questo tranquillo, il re mandò il grande siniscalco nella Marca
ad accogliere gente d’arme, il quale con grandi promesse mosse messer
Galeotto da Rimini a venire al servigio del re con trecento cavalieri,
e messer Ridolfo da Camerino con cento, a tutte loro spese, e ’l grande
siniscalco messer Niccola Acciaiuoli di Firenze ne condusse e menò
quattrocento al soldo del re, e con tutta questa cavalleria entrò in
Abruzzi. E mandò al re, che con la sua forza e con quella de’ baroni
del Regno, i quali il re avea richiesti e ragunati a Napoli, venisse
là, come era ordinato, per vincere messer Currado Lupo, e racquistare
le terre d’Abruzzi che di là si teneano per lo re d’Ungheria.


CAP. XXXIX.

_Come il re Luigi accolse i baroni del Regno e andò in Abruzzi._

Il re Luigi sentendo come il gran siniscalco avea con seco in Abruzzi
que’ due buoni capitani con ottocento cavalieri di buona gente, fu
molto contento, e avendo presa sicurtà che fra Moriale per la concordia
ch’aveano non moverebbe guerra in Terra di Lavoro, si mosse da Napoli
per mare, e capitò incontanente a Castello a mare del Volturno, e
tutta sua gente a piè e a cavallo fece andare per terra da Pozzuolo
e per lo Gualdo al detto Castello a mare, non fidando la gente sua
per gli stretti passi d’Aversa e di Capua ch’erano in guardia di
fra Moriale: e seguendo di là loro cammino, del mese d’ottobre del
detto anno s’accozzò in Abruzzi con la cavalleria accolta per lo gran
siniscalco: e fatta fare la mostra, si trovò con undicimila cavalieri
e con grande popolo. Messer Currado Lupo avendo sentito l’oste che
gli veniva addosso, e non avendo gente da potere uscire a campo, mise
guardia nelle terre che teneva in Abruzzi e ordinolle alla difesa, e
con cinquecento cavalieri tedeschi bene montati e buoni dell’arme si
mise in Lanciano. Il re poco provveduto di quello che a mantenere oste
bisognava, e povero di moneta, volendo usare l’aiuto degli amici che
quivi avea si mise a oste a Lanciano; e dopo non molti dì, cavalcando
messer Galeotto co’ suoi cavalieri intorno alla terra, messer Currado
Lupo uscì fuori con parte de’ suoi cavalieri e percosse i nimici, e
danneggiò molto la masnada di messer Galeotto, e innanzi che dall’altra
oste fosse soccorso si ritrasse in Lanciano a salvamento. Per questa
cagione spaventato l’oste, considerando l’ardimento preso per li
cavalieri di messer Currado, e che la terra di Lanciano era forte
e bene guernita, e il verno veniva loro addosso, per lo migliore
presono consiglio e levaronsi dall’assedio: e stando in dubbio di
quello dovessono fare più dì, a messer Galeotto e a messer Ridolfo,
non vedendo di poter fare utile servigio al re, rincrebbe lo stallo,
presono congiò dal re e tornaronsi nella Marca, e i baroni del Regno
feciono il simigliante. Il re con la sua gente invilito e quasi
disperato avendo animo di volere entrare nell’Aquila, gli fu detto non
se ne mettesse a pruova, perocchè non vi sarebbe lasciato entrare, e
scoprirebbe nimico messer Lallo che gli si mostrava fedele; e così
rimaso il re pieno di sdegno e voto di forza e d’avere, si tornò a
Sulmona a mezzo dicembre del detto anno, e ivi s’arrestò per trarre
da’ paesani alcuno sussidio, e per fare in quella terra la festa del
Natale.


CAP. XL.

_Come il re Luigi sostenne gli Aquilani che pasquavano con lui._

Vedendosi il re Luigi rotto da’ suoi intendimenti, e abbandonato
del servigio degli amici, trovandosi a Sulmona povero, si ristrinse
nell’animo, e diede opera di volere fare in Sulmona gran festa per lo
Natale, e fece a quella invitare quei gentiluomini e baroni circostanti
che potè avere. I Sulmontini il providono di moneta e d’altri doni
per aiuto alla festa. Ciascuno si sforzò di comparire bene a quella
festa, e intra gli altri principali fu invitato messer Lallo, il
quale governava il reggimento dell’Aquila, e conoscendo la sua coperta
tirannia si dubitò d’andare al re, e infinsesi d’essere malato, e sotto
questa scusa ricusò l’andare alla festa. Per fare più accetta la sua
scusa al re elesse quindici de’ maggiori cittadini d’Aquila col suo
fratello carnale, i quali portarono al re per dono da parte del comune
dell’Aquila fiorini quattromila d’oro, e costoro mandò a festeggiare
col re: e giunti a Sulmona furono ricevuti dal re graziosamente,
nonostante che si turbasse perchè messer Lallo non v’era venuto. E
fatto il corredo reale con piena festa, i cittadini dell’Aquila volendo
prendere licenza dal re per tornare a casa furono ritenuti prigioni,
della qual cosa il re fu forte biasimato di mal consiglio, parendo
a tutti più opera tirannesca che reale. La novella corse in Aquila:
il tiranno molto savio e buono parlatore raccolse il popolo, e con
argomenti di sua savia diceria infiammò il popolo all’ingiuria, e
mosselo all’arme e corse la terra, e ordinò la guardia come se il re
con l’oste vi dovesse venire, ma il re non era atto a poterlo fare, e
però si rimase, e messer Lallo più s’afforzò nella signoria.


CAP. XLI.

_Come papa Clemente sesto fe’ la pace de’ due re._

Stando il re Luigi in Sulmona maninconoso e quasi in disperazione di
suo stato, considerando come in tutte cose la fortuna gli era avversa,
e come con abbassamento di suo onore gli avea fatte fare cose non
reali, ma di vile e mendace tiranno, e vedendosi povero e mal ubbidito,
non sapeva che si fare, e parevagli per la baldanza presa pe’ suoi
avversari ch’elli dovessono ristrignerlo o cacciare del Regno, e de’
suoi fatti da corte non avea potuto avere alcuna speranza o novella che
buona fosse. Il papa Clemente in questo tempo era stato in una grande e
grave malattia, nella quale rimorso da coscienza di non avere capitato
il fatto tra i due re che gli era commesso, e di questo sostenere era
seguito danno e confusione di molti, propuose nell’animo come fosse
guarito di capitare quella questione senza indugio, e come fu sollevato
mise opera al fatto; e per più acconcio di quello reame, vedendo che
il re d’Ungheria avea l’animo al suo reame, ed era appagato della
vendetta fatta del suo fratello, deliberò, poichè avea deliberato la
reina, che messer Luigi fosse re: e questo pubblicò co’ suoi cardinali,
e poi il mise a esecuzione, come appresso nel suo tempo racconteremo.
La novella venne improvviso al re Luigi a Sulmona, della qual cosa
fu molto allegro: e confortato nel fondo della sua fortuna da questa
prosperità, di presente conobbe il suo esaltamento per opera, che i
baroni e’ comuni il cominciarono ad onorare e a vicitare con doni e
grandi profferte come a loro signore: e tornato a Napoli con grandi
onori, stette in festa più dì tutta la terra delle buone novelle.
Lasceremo al presente alquanto de’ fatti del Regno sollecitandoci le
novità di Toscana, delle quali prima ci conviene fare memoria, per non
travalicare il debito tempo della nostra materia.


CAP. XLII.

_Come messer Piero Saccone prese il Borgo a san Sepolcro._

Avendo messer Piero Saccone de’ Tarlati a Bibbiena il conte Pallavicino
con quattrocento cavalieri dell’arcivescovo di Milano, e cento di suo
sforzo per fare guerra, e standosi e non facendola, faceva maravigliare
la gente, ma egli nel soggiorno lavorava copertamente quello che
prosperamente gli venne fatto. Il Borgo a san Sepolcro, terra forte e
piena di popolo e di ricchi cittadini, e fornita copiosamente d’ogni
bene da vivere, era nella guardia de’ Perugini con due casseri forniti
alla guardia de’ castellani perugini e di gente d’arme. Messer Piero
aveva appo se uno suo fedele che aveva nome Arrighetto di san Polo,
questi era grande e maraviglioso ladro, e facea grandi e belli furti
di bestiame, traendo i buoi delle tenute murate e guardate, e rompeva
tanto chetamente le mura, che niuno il sentiva, e di quelle pietre
rimurava le porti a’ villani di fuori sì contamente, che prima aveva
dilungate le turme de’ buoi, e tratte per lo rotto del muro due o tre
miglia, che i villani trovandosi murate le porti, e impacciati dalle
tenebre della notte e dalla novità del fatto, le potessono soccorrere;
così n’avea fatte molte beffe, e accusatone di furto, messer Piero il
difendea, e davagli ricetto in tutta sua giurisdizione. Questi saliva
su per li cauti delle mura e delle torri co’ suoi lievi argomenti
incredibilmente, e quanto che fossono alte non se ne curava, ed era
dell’altezza maraviglioso avvisatore. Per costui fece messer Piero
furare la forte e alta torre del castello di Chiusi alla moglie
che fu di messer Tarlato. A costui scoperse messer Piero come volea
furare il Borgo a Sansepolcro, e mandollo a provvedere l’altezza della
torre della porta: il quale tornato disse, che gli dava il cuore di
montare in su la più alta torre che vi fosse; e avuta messer Piero
questa risposta, s’intese con uno de’ Boccognani del Borgo e grande
ghibellino, il quale odiava la signoria de’ Perugini, e da lui ebbe,
che se la porta e la torre fosse presa, e di fuori fosse forza di
gente a cavallo e a piè grande, ch’egli con gli altri ghibellini
d’entro verrebbono in loro aiuto a metterli dentro. E dato l’ordine
tra loro, messer Piero con cinquecento cavalieri e duemila pedoni un
sabato notte, a dì 20 del mese di novembre del detto anno, improvviso
a’ Borghigiani, innanzi il dì fu presso al Borgo; e mandato Arrighetto
con certi masnadieri eletti in sua compagnia a prendere la torre
e la porta, il detto Arrighetto con suoi incredibili argomenti in
quello servigio, cintosi corde, e aiutato di non esser sentito per
uno grande vento che allora soffiava, e avea ristrette le guardie
sotto il coperto, montò in su la torre della porta, ed essendovi due
sole guardie, si recò il coltello ignudo in mano, e mostrò d’avere
compagnia, minacciandoli d’uccidere. Eglino storditi per la novità,
non sapendo che si fare, stettono cheti per paura, e Arrighetto data
la corda a’ masnadieri ch’erano a piè del muro, con una scala leggieri
di funi tirò su l’uno de’ capi e accomandollo a uno de’ merli, e
incontanente montati suso per quella l’uno appresso l’altro dodici
masnadieri, e quando si vidono signori della porta, feciono a quelli
traditori d’entro certo segno ordinato. Quello de’ Boccognani veduto il
segno come la porta era presa, fece sonare a stormo una campana d’una
chiesa, al cui suono, come ordinato avea, tutti i ghibellini del Borgo
furono all’arme e traevano verso la porta. I guelfi che non sapeano il
tradimento traevano storditi alla piazza senza niuno capo; e schiarito
il dì, vedendo aperta e presa la porta per i ghibellini, e sentendo
come messer Piero era di fuori con molta gente, non vedevano da potere
riparare; ma i ghibellini non volendo guastare la terra sicurarono i
guelfi che ruberia non vi si farebbe, e senza contasto vi lasciarono
entrare messer Piero con tutta la sua gente e del conte Pallavicino,
e non vi si diè colpo e non vi si fece alcuna ruberia: e così messer
Piero ne fu signore; ma le due rocche che erano forti e guardate
per li Perugini si misono alla difesa, per attendere il soccorso de’
Perugini. Messer Piero e il conte senza prendere soggiorno con tutta
la sua gente a cavallo e a piè uscirono del Borgo, e accamparonsi
di fuori dirimpetto alle rocche per torre la via a’ Perugini, e
fecionsi innanzi al loro campo fare un fosso di subito e uno steccato,
e mandarono a tutte le terre dov’avea gente d’arme del signore di
Milano che mandassero loro aiuto, e in pochi dì vi si trovarono
con ottocento cavalieri e popolo assai. E per impedire a’ Perugini,
Giovanni di Cantuccio d’Agobbio con la cavalleria che avea del Biscione
cavalcò sopra loro: nondimeno i Perugini turbati di questa perdita,
procacciarono da ogni parte aiuto per racquistare la terra, tenendosi
i casseri, e di presente ebbono cinquecento cavalieri da’ Fiorentini: e
con millequattrocento cavalieri e con grande popolo se ne vennono alla
Città di Castello: e acconciandosi per soccorrere quelli de’ casseri,
tanta viltà fu in coloro che gli aveano in guardia, che senza attendere
il soccorso così vicino s’arrenderono a messer Piero; e incontanente
quelli del castello d’Anghiari cacciarono la guardia che v’era de’
Perugini, e dieronsi al vicario dell’arcivescovo, ed egli lo rendè a
messer Maso de’ Tarlati. In que’ dì il castello della Pieve a santo
Stefano, e ’l Castello perugino, tenendosi mal contenti de’ Perugini,
anche si rubellarono da loro.


CAP. XLIII.

_Come i Perugini arsono intorno al Borgo e sconfissono de’ nimici._

I Perugini avendo perduta la speranza di soccorrere le rocche,
cavalcarono al Borgo, e arsonlo intorno guastando tutte le possessioni,
e già messer Piero e ’l conte Pallavicino non ebbono ardire d’uscire
della terra contro a loro: e fatto il guasto, si tornarono alla Città
di Castello. Messer Piero preso suo tempo, con tutta la cavalleria
ch’avea nel Borgo cavalcò fino alle porti della Città di Castello: i
cavalieri che v’erano dentro de’ Perugini, e singolarmente quelli de’
Fiorentini, ch’erano buona gente d’arme e bene montati, uscirono fuori
perchè i nimici aveano a fare lunga ritratta, e seguitando i nimici
quasi a mezzo il cammino, s’abbatterono in un grosso aguato: e ivi
cominciò l’assalto aspro e forte, ove s’accolse la maggiore parte della
gente di catuna parte senza fanti a piede; e ivi dando e ricevendo
si fece aspra battaglia, e durò lungamente, perocchè catuno voleva
mantenere l’onore del campo; e non avendo pedoni che l’impedissono,
feciono i buoni cavalieri grande punga, e in fine per virtù di certi
conestabili della masnada de’ Fiorentini, ristringendosi insieme, con
impetuoso assalto ruppono la cavalleria di messer Piero, e a forza in
isconfitta gli cacciarono del campo, e rimasono morti sessanta de’ loro
cavalieri in sul campo e più cavalli, e presi sei de’ loro conestabili
da’ cavalieri de’ Fiorentini, e messer Manfredi de’ Pazzi di Valdarno,
e più altri cavalieri tedeschi e borgognoni, a’ quali tolsono l’arme e’
cavalli secondo l’usanza, e lasciaronli alla fede: e questo fu del mese
di dicembre del detto anno.


CAP. XLIV.

_D’una cometa ch’apparve in oriente._

In questo anno 1351, del detto mese di dicembre, si vide in prima in
cielo a noi verso levante una cometa, la quale per li più fu giudicata
Nigra, la quale è di natura saturnina. Il suo apparimento fu a noi
all’uscita del segno del Cancro, e alcuni dissono ch’ella entrò nel
Leone: ma innanzi che per noi si vedesse fuori del Cancro, fu fuori del
verno, sicchè approssimandosi il Sole al Cancro se ne perdè la vista.
Alcuni pronosticarono morte di grandi signori, ovvero per decollazione,
e avvenimento di signorie. Noi stemmo quell’anno a vedere le novità che
più singolari e grandi apparissono onde avere potessimo novelle, e in
Italia e nel patriarcato d’Aquilea furono molte dicollazioni di grandi
terrieri e cittadini, che lungo sarebbe a riducere qui i singulari
tagliamenti. E mortalità di comune morte in questo anno non avvenne: ma
per la guerra de’ Genovesi, e Veneziani e Catalani avvennono naufragii
grandi, e mortalità di ferro grandissima in quelle genti e ne’ loro
seguaci, e per i difetti sostenuti in mare non meno ne morirono
tornando che combattendo. Avvenne in Italia singolare accidente al
grano, vino e olio e frutti degli alberi, che essendo ogni cosa in
speranza di grande ubertà, subitamente del mese di luglio si mosse una
sformata tempesta di vento, che tutti gli alberi pericolò de’ loro
frutti, e i grani e le biade ch’erano mature battè e mise per terra
con smisurato danno. Dappoi a pochi dì fu il caldo sì disordinato, che
tutte le biade verdi inaridì e seccò. Per questo accidente avvenne,
che dove s’aspettava ricolta fertile e ubertosa, fu generalmente per
tutta Italia arida e cattiva. E avvennono in questi anni singulari
diluvi d’acque, che feciono in molte parti gran danni, e gittò per
tutta Italia generale carestia di pane e sformata di vino. In questo
medesimo mese di dicembre apparve la mattina anzi giorno, a dì 17, un
grande bordone di fuoco, il quale corse di verso tramontana in mezzodì.
E in questo medesimo anno all’entrare di dicembre morì papa Clemente
sesto, e alcuno de’ cardinali. Al nostro lieve intendimento basta di
questi segni del cielo e delle cose occorse averne raccontato parte,
lasciando agli astrolaghi l’influenza di quello che s’appartiene alla
loro scienza, e noi ritorneremo alla più rozza materia.


CAP. XLV.

_Come fu preso il castello della Badia de’ Perugini, e come si
racquistò._

Essendo i Perugini imbrigati nelle rubellioni delle loro terre per
gli assalti de’ loro vicini, con la forza dell’arcivescovo di Milano,
la quale di prima, come addietro narrammo, nel tempo che si cercò
di fare lega con la Chiesa e co’ Lombardi, dicevano che non si potea
stendere a loro, due conestabili di fanti a piè cittadini sbanditi di
Firenze, partendosi dal soldo del tiranno d’Agobbio co’ loro compagni,
di furto entrarono nel castello della Badia, grosso castello, il quale
era de’ Perugini, e cominciarono a correre e predare le villate vicine
con l’aiuto di Giovanni di Cantuccio signore d’Agobbio. I Perugini vi
mandaro certe masnade di cavalieri che aveano di Fiorentini e altra
gente a piè: costoro vi si puosono a oste del mese di gennaio. Giovanni
di Cantuccio con la cavalleria ch’avea dell’arcivescovo di Milano
e co’ suoi fanti a piè, essendo tre cotanti di cavalieri e di fanti
che quelli de’ Perugini, andarono per levarli da campo e fornire il
castello. Un conestabile tedesco delle masnade de’ Fiorentini valente
cavaliere, ch’avea nome M... si fece incontro a’ nimici a un ponte onde
conveniva ch’e’ nimici venissono, e francamente li ritenne, tanto che
l’altra cavalleria de’ Perugini ch’era alla Città di Castello venne
al soccorso del passo: e giunti, valicarono il ponte, e per forza
cacciarono l’oste di Giovanni di Cantuccio in rotta, e presono cento e
più de’ cavalieri del Biscione: e tornati al castello, i masnadieri che
’l teneano, vedendosi fuori di speranza di avere soccorso, il renderono
a’ Perugini, salvo le persone e l’arme, a dì 6 del detto mese di
gennaio.


CAP. XLVI.

_Come i Fiorentini cercarono lega co’ comuni di Toscana, e accrebbono
loro entrata._

Temendo il comune di Firenze la gran potenza del signore di Milano,
fornito della compagnia de’ ghibellini d’Italia, con suoi ambasciadori
smosse i Perugini Sanesi e Aretini a parlamento alla città di Siena,
del mese di dicembre del detto anno, e ivi composono lega e compagnia
di tremila cavalieri e di mille masnadieri, contra qualunque volesse
fare guerra a’ detti comuni o ad alcuno di quelli; e incontanente il
comune di Firenze si fornì di cavalieri e di masnadieri di più assai
che in parte della lega non li toccava. E per avere l’entrata ordinata
a mantenere la spesa elessono venti cittadini, con balìa a crescere
l’entrata e le rendite del comune, i quali commutarono il disutile
e dannoso servigio de’ contadini personale in danari, compensandoli
che pagassono per servigio di cinque pedoni per centinaio del loro
estimo per rinnovata dell’anno, a soldi dieci il dì per fante: e
questo pagassono in tre paghe l’anno, e fossono liberi dell’antico
servigio personale: o quando per necessità occorresse il bisogno del
servigio personale, scontassono di questo. E questa entrata secondo
l’estimo nuovo montò l’anno cinquantaduemila fiorini d’oro, e fu grande
contentamento de’ condannati. E a’ cherici ordinarono certa taglia
per aiuto e guardia e alla difesa della città e del contado, la quale
stribuirono e raccolsono i loro prelati, e montò fiorini ... d’oro; e
raddoppiarono e crebbono più gabelle, per le quali entrate il comune
potè spendere l’anno trecentosessantamila fiorini d’oro. E oltre a ciò
ordinarono e distribuirono tra’ cittadini la gabella de’ fumanti, la
quale nel fatto fu per modo di sega, che catuno capo di famiglia fu
tassato in certi danari il dì per modo, che raccogliendosi il numero
montava fiorini d’oro centoquaranta il dì: poi per ogni danaro che
l’uomo avea di sega, fu recato in estimo di soldi trenta; e questa
gabella montava l’anno fiorini cinquantamila d’oro: e quando il comune
aveva necessità, riscoteva questa gabella per avere i danari presti,
e assegnavali alla restituzione di certe gabelle. Per queste sformate
gravezze, avendo carestia generale delle cose da vivere, era la città
e il contado in assai disagio, forse meritevolmente per la dissoluta
vita, e’ disordinati e non leciti guadagni de’ suoi cittadini.


CAP. XLVII.

_Come i Romani feciono rettore del popolo._

In questo anno essendo per lo corso stato a Roma del general
perdono arricchito il popolo, i loro principi e gli altri gentilotti
cominciarono a ricettare i malandrini nelle loro tenute, che facevano
assai di male, rubando, e uccidendo, e conturbando tutto il paese.
Senatore fu fatto Giordano dal Monte degli Orsini, il quale reggeva
l’uficio con poco contentamento de’ Romani. E per questa cagione gli
fu mossa guerra a un suo castello, per la quale abbandonò il senato.
Il vicario del papa ch’era in Roma, messer Ponzo di Perotto vescovo
d’Orvieto, uomo di grande autorità, vedendo abbandonato il senato,
con la famiglia che aveva, in nome del papa entrò in Campidoglio per
guardare, tanto che la Chiesa provvedesse di senatore. Iacopo Savelli
della parte di quelli della Colonna accolse gente d’arme, e per forza
entrò in Campidoglio e trassene il vicario del papa, e Stefano della
Colonna occupò la torre del conte, e la città rimase senza governatore,
e catuno facea male a suo senno perocchè non v’era luogo di giustizia.
E per questo il popolo era in male stato, la città dentro piena di
malfattori, e fuori per tutto si rubava. I forestieri e i romei erano
in terra di Roma come le pecore tra’ lupi: ogni cosa in rapina e in
preda. A’ buoni uomini del popolo pareva stare male, ma l’uno s’era
accomandato all’una parte, e l’altro all’altra di loro maggiori, e però
i pensieri di mettervi consiglio erano prima rotti che cominciati:
e la cosa procedeva di male in peggio di dì in dì. Ultimamente non
trovando altro modo come a consiglio il popolo si potesse radunare,
il dì dopo la natività di Cristo, per consuetudine d’una compagnia
degli accomandati di Madonna santa Maria, s’accolsono avvisatamente
molti buoni popolani in santa Maria Maggiore, e ivi consigliarono di
volere avere capo di popolo: e di concordia in quello stante elessono
Giovanni Cerroni antico popolare de’ Cerroni di Roma, uomo pieno d’età,
e famoso di buona vita. E così fatto, tutti insieme uscirono della
chiesa e andarono per lui, e smosso parte del popolo, il menarono
al Campidoglio ov’era Luca Savelli. Il quale vedendo questo subito
movimento non ebbe ardire di contastare il popolo, ma dimandò di loro
volere: ed e’ dissono che voleano Campidoglio, il quale liberamente
diè loro; ed entrati dentro sonarono la campana: il popolo trasse al
Campidoglio d’ogni parte della città senza arme, e i principi con le
loro famiglie armati, ed essendo là, domandarono la cagione di questo
movimento e quello che ’l popolo volea: il popolo d’una voce risposono
che voleano Giovanni Cerroni per rettore, con piena balía di reggere
e governare in giustizia il popolo e comune di Roma. E consentendo
i principi all’ordinazione del popolo, di comune volontà fu fatto
rettore; e mandato per lo vicario del papa che lo confermasse, come
savio e discreto volle che prima giurasse la fede a santa Chiesa, e
d’ubbidire i comandamenti del papa, e ricevuto di volontà del popolo
il saramento dal rettore, il confermò per quell’autorità che aveva: e
tutto fu fatto in quella mattina di santo Stefano, innanzi ch’e’ Romani
andassono a desinare. E lasciato il rettore in Campidoglio, catuno si
tornò a casa con assai allegrezza di quello ch’era loro venuto fatto
così prosperamente.


CAP. XLVIII.

_Di una lettera fu trovata in concistoro di papa._

Essendo per lo papa e per i cardinali molto tratto innanzi il processo
contro al’arcivescovo di Milano, una lettera fu trovata in concistoro,
la quale non si potè sapere chi la vi recasse, ma uno de’ cardinali
la si lasciò cadere avvisatamente in occulto: la lettera venne alle
mani del papa, e la fece leggere in concistoro. La lettera era d’alto
dittato, simulata da parte del principe delle tenebre al suo vicario
papa Clemente e a’ suoi consiglieri cardinali: ricordando i privati e
comuni peccati di catuno, ne’ quali li commendava altamente nel suo
cospetto, e confortavali in quelle operazioni, acciocchè pienamente
meritassono la grazia del suo regno: avvilendo e vituperando la vita
povera e la dottrina apostolica, la quale come suoi fedeli vicari
eglino aveano in odio e ripugnavano, ma non ferventemente ne’ loro
ammaestramenti come nell’opere, per la qual cosa li riprendeva e
ammoniva che se ne correggessono, acciocchè li ponesse per loro
merito in maggiore stato nel suo regno. La lettera toccò molto e bene
i vizi de’ nostri pastori di santa Chiesa, e per questo molte copie
se ne sparsono tra’ cristiani. Per molti fu tenuto fosse operazione
dell’arcivescovo di Milano allora ribello di santa Chiesa, potentissimo
tiranno, acciocchè manifestati i vizi de’ pastori si dovessono più
tollerare i suoi difetti, manifesti a tutti i cristiani. Ma il papa
e i cardinali poco se ne curarono, come per innanzi l’operazioni si
dimostreranno.


CAP. XLIX.

_Come il re d’Inghilterra essendo in tregua col re di Francia acquistò
la contea di Guinisi._

Avvenne in questo anno, che un Inghilese prigione nella forte rocca
di Guinisi, la quale era del re di Francia, essendo per ricomperarsi,
avea larghezza d’andare per la rocca, e così andando, provvide l’ordine
delle guardie e l’altezza d’alcuna parte della rocca ond’ella si
potesse furare. E pagati i danari della sua taglia, fu lasciato; e
trovatosi con alquanti sergenti d’arme, suoi confidenti, disse ove
potesse avere il loro aiuto gli farebbe ricchi. E presa fede da loro
manifestò come intendea furare la rocca di Guinisi, e avea provveduto
come fare il poteva, i quali arditi e volonterosi di guadagnare
promisono il servigio: ed essendo tra tutti cinquanta sergenti bene
armati, avendo scale fatte alla misura del primo procinto, una notte in
su l’ora che l’Inghilese sapea che la guardia della mastra fortezza vi
si rinchiudea dentro, condotte le scale al muro chetamente montarono
sopra il primo procinto: e sorprese le guardie, per non lasciarsi
uccidere si lasciarono legare, e così legati gli faceano rispondere
all’altre guardie della rocca. Quando venne in sul fare del dì
gl’Inghilesi feciono alle guardie muovere riotta, e fare romore tra
loro in modo di mischia. Il castellano sentendo questo tra le guardie,
mostrando non avere sospetto scese della rocca, e aprendo l’uscio per
venire a correggere le guardie, gl’Inghilesi apparecchiati nell’aguato,
immantinente con l’armi ignude in mano furono sopra lui, e presono
l’uscio ed entrarono nella rocca, e presono il castello e le guardie.
E incontanente mandarono al re d’Inghilterra come aveano presa la
forte rocca di Guinisi, la quale il re molto desiderava. E di presente
vi mandò gente d’arme e fecela prendere e guardare, e commendata
la valenza e l’industria del suo fedele e degli altri scudieri fece
loro onore e provvidegli magnificamente. E per questa rocca fu il re
d’Inghilterra in tutto signore della contea di Guinisi, e il re di
Francia forte conturbato. E avvegnachè questa presura andasse per la
forma che è detto, e’ si trovò poi che il castellano avea consentito
al tradimento, e tornato di prigione, essendo lasciato, in Francia fu
squartato.


CAP. L.

_Il piato fu in corte tra’ due re per la contea di Guinisi._

Essendo furata la contea di Guinisi al re di Francia sotto la
confidanza delle triegue, trasse in giudicio il re d’Inghilterra a
corte di Roma per suoi ambasciadori, dicendo che sotto la fede delle
triegue prestata il re d’Inghilterra gli avea tolto per furto la rocca,
e la contea occupata per forza. Per la parte del re d’Inghilterra fu
risposto, che avendo per suo prigione il conte di Guinisi conestabile
di Francia preso in battaglia, e dovendosi riscattare per lo patto
fatto della sua taglia scudi ottantamila d’oro, o in luogo di danari
la detta contea di Guinisi, e lasciato alla fede acciocchè procacciare
potesse la moneta, il re di Francia appellandolo traditore, per non
averlo a ricomperare, o acconsentirgli la contea di Guinisi il fece
dicollare: e così contro a giustizia privò il re d’Inghilterra delle
sue ragioni, le quali giustamente avea racquistate. La quistione fu
grande in concistoro, e pendeva la causa in favore del re di Francia,
e però innanzi che sentenza se ne desse, il re fece restituire la terra
di Guinisi a quell’Inghilese che data glie l’avea; e seguendo la morte
di papa Clemente non ne seguì altra sentenza.


CAP. LI.

_Come l’arcivescovo di Milano ragunò i suoi soldati per rifare guerra
a’ Fiorentini._

In questo tempo del verno, avendo l’arcivescovo di Milano fatte
rivedere e rassegnare le sue masnade tornate da Firenze, trovò ch’aveva
a fare ammenda di bene milledugento cavalli. E turbato forte nel suo
furore, propose di fare al primo tempo maggiore e più aspra guerra
a’ Fiorentini. E trovando che avea consumato senza acquisto grande
tesoro, volendolo rifare senza mancare la sua generale entrata, fece
nuova colta in Milano e in tutte le sue terre per sì grave modo, che
tutti i mercatanti si ritrassono delle loro mercatanzie nelle sue
terre: nondimeno a catuno convenne portare la soma che gli fu imposta;
per la quale gravezza accrebbe cinquecento migliaia di fiorini d’oro
sopra le sue rendite ordinarie in piccolo tempo. In queste oppressioni
molti parlavano biasimando l’impresa contro al comune di Firenze, e
rimproveravano quello che avea fatto loro il vile castelletto della
Scarperia per provvisione del comune di Firenze, essendovi intorno la
forza de’ Lombardi e de’ ghibellini di Toscana. E in tra gli altri
un cavaliere bresciano di grande età, amico e fedele alla casa de’
Visconti, biasimò l’impresa, dicendo semplicemente il vero, come
aveva ricordo di lungo tempo, che qualunque signore avea impreso
di far guerra al comune di Firenze n’era mal capitato, però per
amore che aveva al suo signore non lodava l’impresa. Le parole del
cavaliere furono rapportate all’arcivescovo; il tiranno inacerbito,
non considerando la fede dell’antico cavaliere, seguitando l’impetuoso
furore del suo animo, mandò per lui. E venuto nella sua presenza, il
domandò s’egli aveva usate quelle parole. Il cavaliere disse, che dette
l’avea per grande amore e fede ch’avea alla sua signoria, ricordandosi
dell’imperadore Arrigo, e dell’impresa di messer Cane della Scala e
degli altri che non erano bene capitati. Il tiranno infiammato nel
suo disordinato appetito, di presente fece armare un suo conestibile
con la sua masnada, e accomandogli il cavaliere, e disse il rimenasse
in Brescia, e in su l’uscio della sua casa gli facesse tagliare la
testa, e così fu fatto. Costui per la sua fede degno di premio e per
l’utile consiglio ricevette pena, la quale soddisfece colla sua testa
all’appetito del turbato tiranno.


CAP. LII.

_Come i Fiorentini, e’ Perugini, e’ Sanesi mandarono ambasciadori a
corte._

Stando le città di Toscana in gran tema di futura guerra, i comuni
della lega di parte guelfa mandarono al papa e a’ cardinali solenne
ambasciata, a inducere la Chiesa contro alla grande tirannia
dell’arcivescovo di Milano per aggravare il processo che contro a lui
si faceva, e procurare l’aiuto e il favore di santa Chiesa alla loro
difesa. Gli ambasciadori furono ricevuti dal papa e da’ cardinali
graziosamente. Ma innanzi che questi ambasciadori fossono a corte,
l’arcivescovo v’avea mandati i suoi, per riconciliarsi colla Chiesa, e
fare annullare il processo fatto contro a lui per l’impresa di Bologna,
i quali ambasciadori erano forniti di molti danari contanti per
spendere e donare largamente; e facendolo con molta larghezza aveano
il favore del re di Francia, che faceva parlare per lui, e quello di
molti cardinali, e de’ parenti del papa e della contessa di Torenna,
per cui il papa si movea molto alle gran cose. E il papa medesimo avea
già l’ingiuria fatta a santa Chiesa per l’arcivescovo della tolta di
Bologna temperata, ed era disposto a prendere accordo coll’arcivescovo:
e per questo fu molto più contento della venuta degli ambasciadori
de’ tre comuni di Toscana, credendo fare l’accordo dell’arcivescovo di
loro volontà; perocchè nel primo parlamento disse agli ambasciadori:
eleggete delle tre cose che io vi proporrò l’una, quale più vi piace, o
volete pace coll’arcivescovo, o volete lega colla Chiesa, o volete la
venuta dell’imperadore in Italia per vostra difesa. L’offerte furono
larghe per conchiudere alla pace che parea più abile e migliore. Gli
ambasciadori savi e discreti di concordia rimisono la detta elezione
nel papa, a fine di farlo più pensare nel fatto dandoli gravezza,
dimostrando grande confidanza nella deliberazione. E così cominciata
la cosa a praticare ebbono tempo e cagione gli ambasciadori d’avvisare
i loro comuni, e in questo si soggiornò la maggior parte del verno
senza uscirne alcun frutto. Lasceremo alquanto gli ambasciadori e ’l
processo del papa, e torneremo agli altri fatti che occorsono in questo
soggiorno, rendendo a catuno suo diritto.


CAP. LIII.

_Come l’ammiraglio di Damasco fece novità a’ cristiani._

In questo tempo l’ammiraglio del soldano che reggeva la gran città di
Damasco si pensò di trarre un gran tesoro da’ cristiani di Damasco per
sua malizia, e una notte fece segretamente mettere fuoco in due parti
della città, il quale fece in Damasco grave danno. Spento il fuoco,
l’ammiraglio fece apporre che questo era stato avvistatamente messo
pe’ cristiani, e richiese i più ricchi cristiani della città, che ve
n’avea assai, e feceli martoriare, e per martorio confessarono che
fatto l’aveano a fine di cacciare i saracini: e coloro che di questo
pericolo vollono campare la vita gli dierono danari assai; e tanti
furono coloro che si ricomperarono, che l’ammiraglio ne trasse gran
tesoro: agli altri diede partito o che rinnegassono la fede di Cristo
o che morissono in croce. Una gran parte di loro per corrotta fede
rinnegò per campare; rimasonne ventidue, i quali diliberarono di morire
in croce, innanzi che la perfetta fede di Cristo volessono rinnegare. E
però il crudele ammiraglio li fece mettere in sulle croci, e ordinolli
in suso i cammelli che li conducessono per la terra, e in questo
tormento vivettono tre dì. Ed era menato il padre crocifisso innanzi
al figliuolo, e il figliuolo innanzi al padre rinnegato; e i rinnegati
con pianto e con preghiere pregavano i crocifissi che volessono campare
la crudele morte e tornare alla fede di Maometto; ma i costanti
fedeli, il padre spregiava il figliuolo rinnegato, dicendo che non
era suo figliuolo, e il figliuolo il padre rinnegato, dicendo che non
era suo padre, ma del nimico che ’l volea tentare e torli i beni di
vita eterna: e molto biasimavano a’ rinnegati la loro incostanza per
la paura della pena temporale, dicendo che a loro era diletto e gran
grazia potere seguitare Cristo loro redentore. E così consumate le
loro temporali vite in grave tormento e in grandissima costanza, nella
veduta per tre dì de’ saracini e de’ cristiani, renderono l’anime
a Dio. Il soldano sentì il movimento reo del suo ammiraglio, mandò
incontanente per lui, e fecelo tagliare per mezzo.


CAP. LIV.

_Come i Fiorentini disfeciono terre di Mugello._

In questo medesimo tempo, di verno, i Fiorentini mandarono certi loro
cittadini per lo contado a provvedere le loro castella e terre, a fine
di afforzare le parti deboli, e fornire le terre di ciò ch’alla difesa
mancasse per averle guernite, sopravvenendo la guerra che s’aspettava
del Biscione. Avvenne, come è usanza del nostro comune, acciocchè il
buon consiglio non fosse senza difetto di singolare ovvero cittadinesco
odio, che nel Mugello furono per loro fatte disfare alquante tenute
forti e utili alla difesa di quello contado per modo, che dove state
non vi fossono, era utile consiglio a porlevi di nuovo. E feciono
abbattere Barberino, Latera, Gagliano e Marcoiano, ch’erano al Mugello
mura contra i nimici di verso Montecarelli, e di Montevivagni e delle
terre degli Ubaldini, ove in que’ tempi si faceva capo pe’ nimici
a fare guerra al nostro comune, le quali tenute con piccola spesa
d’afforzamento erano gran sicurtà a tutto il Mugello, per le cui
rovine s’accrebbe campo a’ nimici senza contasto di più di sei miglia
di nostro contado, il quale tutto s’abbandonò, a danno e vergogna del
nostro comune. Riprensione comune ne seguitò a coloro che così mala
provvisione feciono, altro gastigamento no, per la corrotta usanza
del comune di Firenze di non punire le cose mal fatte, nè meritare le
buone.


CAP. LV.

_Come la Scarperia fu furata e racquistata._

Facendo il comune di Firenze con molta sollecitudine afforzare il
castello della Scarperia di grandi fossi e di forti palancati, il
tiranno e gli Ubaldini con ogni sottigliezza d’inganno tentavano di
procacciare ridotto nel Mugello, e sopra tutto di levarsi l’onta della
Scarperia, e continovo cercavano come la potessono furare: per la qual
cosa corruppono più loro fedeli mandandoli per essere manovali, come
se fossono Mugellesi, e alcuno maestro. E messi al lavorio del votare
il fosso, del quale si portava la terra al palancato per alzare la
parte dentro, costoro provvidono la via onde la terra si portava: e
segretamente tra le due terre segarono alcuni legni del palancato, e
dierono la posta agli Ubaldini: i quali di presente feciono scendere
gente a cavallo e a piè a Montecarelli, e alla Sambuca, e a Pietramala,
e nell’alpe e nel Podere, per dare diversi riguardi a’ Fiorentini, e
seppono come pochi dì innanzi i soldati che guardavano la Scarperia
aveano fatto mischia co’ terrazzani, e mortine parecchi, onde tra’
terrazzani e’ forestieri era sconfidanza grande. La notte che ordinata
fu a questo servigio scesono dell’alpe e da Montecarelli nel piano
di Mugello duemilacinquecento fanti, e quattro bandiere di cento
cavalieri a guida degli Ubaldini. Costoro elessono dugentocinquanta
i più pregiati briganti di tutta quella gente con dieci bandiere, e
conestabili molto famosi d’arme, e lasciati gli altri fanti e cavalieri
riposti ivi presso per loro soccorso, chetamente guidati per la via
provveduta del fosso dalla parte di Sant’Agata, e senza esser sentiti,
entrarono tutti nella Scarperia a dì 17 di gennaio del detto anno:
e stretti insieme si condussono in su la piazza, gridando, muoiano i
forestieri, e vivano i terrazzani. E in quella notte non avea nella
Scarperia tra forestieri e terrazzani centocinquanta uomini d’arme,
sicchè al tutto n’erano signori i nimici. Sentendo questo romore
nella scurità della notte i soldati forestieri, credettono che i
terrazzani li volessono offendere, e non ardivano d’uscire delle
case, e i terrazzani temeano de’ soldati, pensando che fosse in su
la piazza inganno, e non voleano uscire fuori, e così i nimici non
aveano contasto; e dove Iddio per singolar grazia non avesse liberato
quella terra, senza speranza di soccorso umano era perduta. Ma la
volontà di Dio fu, che la grande potenza del tiranno non avesse quello
ridotto a consumazione del nostro paese; onde a coloro ch’aveano presa
la terra, e che aveano presso a un miglio tutta la loro gente tolse
l’accorgimento, che non lasciassono guardia al passo ond’erano entrati,
e non feciono il segno ordinato a quelli di fuori; e diede Iddio
baldanza manifesta a que’ d’entro e accorgimento, perocchè per la vista
scura i terrazzani conobbono all’insegne che coloro dalla piazza erano
nemici: e incontanente assicurarono i conestabili de’ forestieri che
v’erano, per paura che quella gente nè quelle grida non erano per loro
fattura, ma de’ nimici ch’erano nella terra. Come i valenti masnadieri
sentirono la verità del fatto, ragunati insieme meno di cinquanta tra
terrazzani e forestieri, gridando alla morte alla morte, sì fedirono
tra’ nimici, che lungamente erano stati ammassati in su la piazza, e
nel primo assalto senza fare resistenza li ruppono, cacciandoli come
se fossono stati altrettanti montoni; e senza attendere l’uno l’altro,
affrettando d’uscire per lo luogo stretto ond’erano entrati, e’ cadeano
nel fosso, e voltolavansi per quelle ripe. Que’ d’entro erano pochi, e
però non ve ne poterono uccidere più di cinque, e dodici ne ritennono
a prigioni, tra’ quali furono conestabili di pregio, che ’l signore
avrebbe ricomperati molti danari, ma tutti furono impiccati. Que’ di
fuori che attendeano il segno per entrare dentro sentendo la tornata
in rotta, senza attendere il giorno chiaro, innanzi che la novella si
spandesse per il Mugello, si ricolsono nell’alpe a salvamento; e così
in una notte fu presa e liberata la Scarperia con dubbia e maravigliosa
fortuna.


CAP. LVI.

_Come messer Piero Sacconi cavalcò con mille barbute infino in su le
porte di Perugia._

Del mese di febbraio del detto anno, cresciuta gente d’arme a messer
Piero Sacconi de’ Tarlati dall’arcivescovo di Milano, trovandosi
baldanzoso per la presa del Borgo a san Sepolcro e delle terre vicine,
e trovando i signori di Cortona ch’aveano rotta pace a’ Perugini, ed
eransi collegati col Biscione, se n’andò a Cortona con mille cavalieri,
e da’ Cortonesi ebbono il mercato e gente d’arme, con la quale cavalcò
sopra il contado di Perugia, ardendo e predando le ville d’intorno
al lago; e per forza presono Vagliano e arsonlo, e combatterono
Castiglione del Lago e non lo poterono avere; e partiti di là se
n’andarono fino presso a Perugia facendo grandissimi danni. E non
essendo i Perugini in concio da potere riparare a’ nemici, fatta grande
preda, senza contasto si ritornarono a Cortona sani e salvi, e di là
al Borgo a san Sepolcro, onde partirono e venderono la loro preda.
Per questa cagione grande sdegno presono i Perugini contro a’ signori
di Cortona, ma la baldanza dell’arcivescovo gli aveva sì gonfiati di
superbia, che non si curavano rompere pace nè fare ingiuria a’ loro
vicini, per la qual cosa poco appresso ricevettono quello che aveano
meritato per la loro follia, come ne’ suoi tempi racconteremo.


CAP. LVII.

_Come i Chiaravallesi di Todi vollono ribellare la terra e furono
cacciati._

Questa sfrenata baldanza de’ ghibellini di Toscana e della Marca per la
forza del Biscione facea gravi movimenti, tra’ quali, mentre che messer
Piero Sacconi guastava e predava il contado di Perugia, i Chiaravallesi
grandi cittadini di Todi, d’animo ghibellino, feciono venire il
prefetto di Vico con trecento cavalieri subitamente per metterlo in
Todi, e cacciarne i caporali guelfi che s’intendeano co’ Perugini; ed
essendo il prefetto con la detta cavalleria già presso alla città di
Todi, il popolo e’ guelfi scoperto il trattato de’ Chiaravallesi, di
subito presono l’arme e corsono sopra i traditori: i quali essendosi
più fidati alla venuta del prefetto che provveduti d’aiuto dentro
all’assalto del popolo, non ebbono forza a ributtarlo, ma francamente
sostennono la battaglia, consumando il rimanente del dì nella loro
difensione. I Perugini che tosto sentirono la novella vi cavalcarono
prestamente, sicchè la notte furono alla porta. Il popolo per metterli
nella terra spezzarono una porta, che già non erano signori d’aprirla,
ed entrati i Perugini in Todi, e fatto giorno, i Chiaravallesi furono
costretti d’uscire della città co’ loro seguaci, e fuggendo trovarono
assai di presso il prefetto colla sua gente che veniva a loro stanza, i
quali co’ cacciati insieme vituperosamente si tornarono indietro, e la
città rimase a più fermo stato di popolo e di parte guelfa col favore
de’ Perugini in suo riposo.


CAP. LVIII.

_Come que’ da Ricasoli rubellarono Vertine a’ Fiorentini._

Era in questi dì questione non piccola tra’ consorti della casa da
Ricasoli per cagione della pieve di san Polo di Chianti, che essendo
il piovano in decrepita età ammalato, temendo i figliuoli d’Arrigo e
il Roba da Ricasoli, che per maggioranza dello stato messer Bindaccio
da Ricasoli e’ figliuoli non occupassono la detta pieve, pervennono
ad accuparla contro la riformagione del comune di Firenze, onde
furono condannati nella persona a condizione; il Roba ubbidì, e fu
prosciolto: i figliuoli d’Arrigo, avvegnachè restituissono al comune
la possessione, non essendo loro attenuto quello che però fu loro
promesso dal comune, rimasono in bando; e sdegnati di questa ingiuria,
sapendo che molta roba de’ loro consorti era ridotta nel castello di
Vertine, accolsono centocinquanta fanti masnadieri, ed entrarono nel
castello, che non si guardava, e di presente l’afforzarono: e corsono
per le villate d’attorno, e misono nel castello molta roba, e gli
abituri e case de’ loro consorti arsono e guastarono. Il comune di
Firenze vi feciono cavalcare il podestà con certe masnade di cavalieri
e di pedoni, stimando che contro al comune non facessono resistenza:
ma i giovani trovandosi in luogo forte e bene guerniti, e la forza del
Biscione di presso, di cui il comune forte temeva, e favoreggiati da
Giovanni d’Ottolino Bottoni de’ Salimbeni di Siena, pensarono di tenere
il castello per forza, tanto che il comune di Firenze per riaverlo
farebbono la loro volontà: e però si misono a ribellione. E alla loro
follia aggiunse il tempo aiuto, che all’entrata di febbraio caddono
nevi grandissime l’una dopo l’altra, che stettono sopra la terra oltre
all’usato modo tutto il detto mese per tale maniera, che tale era a
cavalcare il contado di Firenze come le più serrate alpi. Lasceremo
Vertine tra le nevi nella sua ribellione, traendoci altra maggiore
materia in prima a raccontare.


CAP. LIX.

_Come i Veneziani e’ Catalani furono sconfitti in Romania da’ Genovesi._

Avendo in parte narrato lo sboglientamento delle guerre e delle
seduzioni italiane, benchè ci partiamo del paese, ci accade a
raccontare le marine battaglie che gl’Italiani medesimi feciono in
Romania tra loro. Era l’armata de’ Genovesi di sessantaquattro galee
presso a Pera sopra il passo di Turchia, e ivi stavano per riguardo
che l’armata de’ Veneziani e Catalani non passassono in Costantinopoli,
acciocchè non si aggiugnessono forza dall’imperadore ch’era in lega con
loro. I Veneziani e’ Catalani avendo soggiornato gran parte del verno
a Modone e Corone in Turchia, e riparate loro galee, si trovarono con
sessantasette galee bene armate, e con aiuto di molti legni e barche
armate di loro sudditi e di certi Turchi, avendo volontà d’essere a
Costantinopoli, dove s’accrescerebbe la loro forza e per mare e per
terra, senza attendere che il verno valicasse si misono a navicare
verso Costantinopoli, a intenzione di combattere co’ Genovesi se
impedire gli volessono. I Genovesi con le sessantaquattro galee armate,
avendo per ammiraglio messer Paganino Doria, e stando solleciti alla
guardia per attendere i loro nemici, mandarono a dì 7 di febbraio due
galee a Gallipoli per avere lingua di loro nemici, e quel dì trovarono
che l’armata de’ Veneziani e Catalani entravano all’isola de’ Principi.
Come i Genovesi ebbono questa novella si mossono per andare loro
incontro, e per forza d’impetuoso vento furono portati indietro al
porto di san Dimitrum verso Peschiera, dove stettono fino al lunedì,
a dì 13 di febbraio. E partiti di là con grande fatica, tornarono al
passo di Turchia. In questo mezzo tornarono le due galee con festa
ch’aveano seguita una galea de’ Veneziani e aveanla fatta dare in
terra, e campati gli uomini, la galea aveano arsa e profondata; allora
tutte le galee insieme si misono da capo per andare contro a’ nemici,
e poco avanzato di mare per lo contrario tempo, scopersono alla uscita
di Principi l’armata de’ Veneziani e Catalani che facevano la via verso
Grecia con grosso mare e molto vento in poppa. I Catalani e’ Veneziani
com’ebbono scoperti i loro nimici genovesi, si dirizzarono verso loro
colle vele piene per combattere, conoscendo il vantaggio che aveano
per l’aiuto del vento e del mare, e passare in Costantinopoli a loro
contradio. I Genovesi veggendosi venire addosso i nimici con le vele
piene si ristrinsono insieme sopra la Turchia, e ritennonsi da parte a
modo d’una schiera, per cessare e lasciare passare l’impeto de’ nimici,
temendo della percossa delle loro galee aiutate dalla forza del vento
e del mare. E come le galee veneziane e catalane passando vennono al
pari delle poppe delle galee de’ Genovesi, i Genovesi si sforzarono
per ingegni e per forza d’arme traversarne e ritenerne alcuna, ma non
ebbono podere, tanto era forte il corso di quelle. E così i Veneziani
e’ Catalani con le loro galee e co’ loro navili armati valicarono a
Valanca lasciandosi addietro l’armata de’ Genovesi, e aggiuntosi otto
galee armate di gente greca dell’imperadore di Costantinopoli, si
trovarono settantacinque galee e molti legni armati. Le sessantaquattro
galee de’ Genovesi per lo traversare che aveano voluto fare, avendo
i marosi e ’l vento contrario, erano scerrate e sparte, e vedendosi
disordinati, e con gli avversari passati, intendeano a raccogliersi
insieme senza seguire i nimici per riducersi nel porto di san
Dimitrum. I Veneziani e’ Catalani che si trovarono valicati per
forza, e accresciuta la loro potenza, vedendo che i Genovesi non
veniano verso di loro, e ch’aveano le galee sparte e male ordinate a
potere sostenere la battaglia, presono subitamente partito di tornare
loro addosso sperando avere piena vittoria. E dato il segno a tutta
l’oste, si dirizzarono per forza di remi, avendo il mare contradio, a
venire sopra le galee de’ Genovesi, le quali non erano ancora potute
raccogliersi insieme. Ma vedendo che tutto lo stuolo de’ Veneziani, e
Catalani e Greci erano rivolti per venire loro addosso, catuna parte
della loro armata, secondo che le galee genovesi si trovarono insieme,
non potendosi ristrignere nè raccozzarsi al loro ammiraglio, come
uomini di grande cuore e ardire s’ordinarono alla loro difesa, sempre
avendo riguardo e dando opera d’accostarsi al loro capitano, ma la
traversa del mare e la fortuna forte l’impediva. L’ammiraglio a tutte
le galee che avea appresso di se fece trarre l’ancore, e ritrarsi
alquanto fuori delle grosse maree, e dirizzossi contro a’ suoi nimici
con la sua galea grossa e con sette altre che avea in sua compagnia;
e date le prode contro a’ nimici, feciono testa. Il capitano delle
galee veneziane e quello delle catalane, con seguito di gran parte
della loro armata, si trassono innanzi, avendo contrario il mare, per
assalire i loro nimici. I Genovesi vedendoli venire, mandarono loro
incontro due delle loro galee sottili per assaggiarle con le loro
balestra, e cominciare lo stormo a modo di badalucco. Il capitano
de’ Catalani s’avanzò innanzi, e quello de’ Veneziani appresso, per
investire la galea dell’ammiraglio de’ Genovesi, ma trovandole serrate
e bene in concio, non le investirono, e non si afferrarono con loro, o
per codardia, o per maestria di tramezzare l’altre galee de’ Genovesi
innanzi che si raccogliessono al loro ammiraglio: ma dietro a loro tre
grosse de’ Veneziani si misono a combattere la galea dell’ammiraglio
di Genova, e l’altre galee contro quelle ch’erano in diverse parti del
mare; e cominciata da ogni parte l’aspra battaglia tra l’una armata
e l’altra, le due grosse de’ Veneziani si misono per proda e una per
banda a combattere la sopra galea dell’ammiraglio de’ Genovesi. Quivi
fu lunga e aspra e grande battaglia, perocchè d’ogni parte s’aggiunsono
galee a quello stormo, e quivi furono molti fediti e morti da catuna
parte; e valicato l’ora del vespero, per lo grande aiuto delle galee
de’ Genovesi che soccorsono il loro ammiraglio, le tre de’ Veneziani
che s’erano afferrate con quella rimasono sbarattate e prese; e
l’altre galee de’ Veneziani e Catalani, ch’erano passate e divise tra
l’ammiraglio e l’altre galee genovesi, combattendo in diverse parti
cacciarono delle galee de’ Genovesi: in prima dieci galee, che per
campare le persone diedono in terra verso sant’Agnolo, abbandonati i
corpi delle galee a’ nimici, morti e perduti assai de’ compagni, il
rimanente si fuggì a Pera; e dopo queste altre tre galee de’ Genovesi
fuggendo innanzi a’ Veneziani feciono il simigliante, e abbandonati i
corpi delle galee si fuggirono a Pera. I Veneziani e’ Catalani misono
fuoco in quelle galee, e tutte le profondarono; e oltre a queste altre
sei galee de’ Genovesi si fuggirono nel Mare maggiore per campare.
Dall’altra parte i Genovesi combattendo per forza d’arme delle galee
de’ Veneziani e Catalani e Greci in diversi abboccamenti, con grande
uccisione di catuna parte, ne vinsono e presono assai: ma però non
sapea l’uno dell’altro chi avesse il migliore. La tempesta del mare era
grande, e non lasciava riconoscere nè raccogliere insieme alcuna delle
parti. E avendo per questo modo disordinato e fortunoso combattuto
fino alla notte senza sapere chi avesse vinto o perduto, l’uno residuo
dell’armata e l’altro si ridussono a terra alle Colonne al porto di
Sanfoca; e dividendoli la notte, dilungata l’una parte dall’altra il
più che si potè, nel detto porto cercarono per quella notte alcuno
sollevamento dalle fatiche agli affannati corpi.


CAP. LX.

_Di quello medesimo._

La mattina vegnente, a dì 14 di febbraio, i Veneziani, Catalani e Greci
che si conobbono essere maltrattati in quella battaglia da’ Genovesi,
innanzi che ’l sole alzasse sopra la terra, per paura che i Genovesi,
ravveduti del danno che aveano fatto loro, non li sorprendessono
in quel luogo, si partirono, e andarsene a un porto che si chiama
Trapenon, ch’è nella forza de’ Greci, ove poterono stare più sicuri. I
Genovesi venuto il giorno, ricercarono la loro armata, e trovarono meno
le tredici galee profondate, e le sei ch’erano andate fuggendo i nimici
nel Mare maggiore: e della loro gente si trovarono molto scemati, tra
morti e annegati e fuggiti. Dall’altra parte trovarono, che aveano
prese quattordici galee de’ Veneziani, e dieci de’ Catalani e due de’
Greci, e allora conobbono che i nimici come rotti s’erano partiti e
fuggiti a Trapenon. E trovandosi avere morti di loro nimici intorno
di duemila, e presine milleottocento, ebbono certezza della loro poco
allegra vittoria, e incontanente de’ loro prigioni fediti e magagnati
lasciarono quattrocento, acciocchè non corrompessono la loro gente, e
per fare alcuna misericordia della loro vittoria. Ma tanto fu il loro
danno de’ morti e fediti, e d’avere perdute le loro galee, che della
detta vittoria non poterono far festa. Questa battaglia non ebbe ordine
nè modo, anzi fu avviluppata e sparta come la tempesta marina: e però
com’ella fu varia e non potuta bene cernere nè vedere, non l’abbiamo
potuta con più certo e chiaro ordine recitare.


CAP. LXI.

_Come per le discordie de’ paesani la Sicilia era in grave stato._

Partendoci dalle battaglie fatte per gl’Italiani negli strani paesi,
ci occorre l’intestino male dell’isola di Sicilia: la quale non avendo
nemico strano, tanto mortalmente crebbe il furore delle loro parti, che
senza alcuna misericordia, come salvatiche fiere, ovunque s’abboccavano
s’uccidevano, per aguati, per tradimenti, e per furti di loro tenute
continovo adoperavano il fuoco e il ferro, onde molti gentiluomini,
e altre genti del paese perderono la materia delle paesane divisioni
per le loro violenti morti; e ancora per questo tanto si disusarono i
campi della cultura, tanto si consumarono i frutti ricolti, che l’isola
per addietro fontana d’ogni vittuaglia, per inopia e per fame faceva
le famiglie de’ suoi popoli in grande numero pellegrinare negli altri
paesi. E per partirci un poco da tanta crudele infamia, la seguente
ferina crudelezza, con vergogna degli uomini di quella lingua, sia
per ora termine a questa materia. Un Catalano, il quale teneva una
rocca nella Valle di... fece a’ suoi compagni tenere trattato col
conte di Ventimiglia, il quale avendo voglia d’avere quella rocca,
con troppa baldanzosa fidanza sotto il trattato entrò nel castello
con centoquattro compagni, benchè più ve ne credesse mettere: ma come
con questi fu dentro, per l’ordine preso pe’ traditori furono chiuse
le porti, e ’l conte e i compagni presi; e avendovi uomini i quali si
volevano ricomperare grande moneta, ed erano da riserbare per i casi
fortunevoli della guerra, tanto incrudelì l’animo feroce de’ Catalani,
che senza arresto spogliati ignudi i miseri prigioni, e legati colle
mani di dietro, l’uno dopo l’altro posto a’ merli della maggiore torre
della rocca, sopra uno dirupinato grandissimo furono dirupinati senza
niuna misericordia, lacerando i miseri corpi con l’impeto della loro
caduta a’ crudeli sassi. Il conte solo fu riserbato, non per movimento
d’alcuna umanità, ma per cupidigia di avere per la sua testa alcuno suo
castello vicino a’ crudi nemici. Chi crederebbe questa sevizia trovare
tra’ fieri popoli delle barbare nazioni, la quale tra i cristiani, tra
i consorti d’uno reame, tra i vicini passò le crudeltà de’ tigri, e la
fierezza de’ più salvatichi animali che la terra produca? E perocchè
trovare non si potrebbe maggiore, trapassiamo a un’altra di minore
numero, ma forse non di minore infamia.


CAP. LXII.

_Come fu in Firenze tagliate le teste a più de’ Guazzalotri di Prato._

Avendo narrata la grande crudeltà de’ Catalani, un’altra sotto ombra
di non vera scusa, non senza biasimo dell’abbandonata mansuetudine
del nostro comune, ci s’offera a raccontare. I Guazzalotri di Prato,
come è detto addietro, innanzi che il comune il comperasse, usando la
tirannia di quello tirannescamente, ne furono abbattuti: per questo
l’animo di Iacopo di Zarino caporale di quella casa era mal contento,
avvegnachè assai onestamente sel comportasse. Avvenne che alquanti
cittadini di Firenze, animosi di setta, calunniarono lui e alquanti
cittadini di Firenze di trattato contro al comune, della qual cosa
convenne che in giudicio si scusassono, e non trovandosi colpevoli, fu
infamia a quella gente che quello aveano loro apposto, ed egli con gli
altri infamati furono prosciolti. Avvenne appresso, o per fuggire il
pericolo degl’infamatori, o per sdegno conceputo, andando per podestà a
Ferrara, fu ritenuto dal tiranno di Bologna e poi lasciato, rimanendo
per stadico il figliuolo; e tornato a Firenze, e preso sospetto di
lui, fu confinato a Montepulciano: i quali confini, qual che si fosse
la cagione, e’ non seppe comportare, e fece suo trattato col signore
di Bologna per ritornare in Prato; per la qual cosa venne a Vaiano in
Valdibisenzio, e fece richiedere de’ suoi amici, e da Siena vennono
lettere al comune di Firenze di questo fatto: per le quali il nostro
comune di presente vi mise gente d’arme alla guardia, per modo che
non se ne potea dottare. Nondimeno i cittadini che reggevano allora il
comune, animosi per setta, volendo aggravare l’infamia, in su la mezza
notte feciono chiamare delle letta e armare i cittadini, e trarre fuori
i gonfaloni, come se i nimici fossono alle porti, di che i reggenti
ne furono forte biasimati. Nondimeno seguendo loro intendimento,
aveano fatto venire da Prato tutti gli uomini di casa i Guazzalotri,
i quali per numero furono sette; e incontanente, come uomini guelfi
e innocenti, e che dell’imprese di Iacopo di Zarino erano ignoranti,
vennono a Firenze: ed essendo tutti in su la porta del palagio de’
priori, un fante giunse il dì medesimo, che le guardie erano rinforzate
in Prato, il quale disse loro da parte di Iacopo, com’egli intendea
d’essere quella notte in Prato. Costoro di presente furono a’ signori
e a’ loro collegi, e dissono quello che in quell’ora Iacopo avea loro
mandato a dire, scusando la loro innocenza. I priori co’ loro collegi
non dimostrando di loro alcuno sospetto, gli licenziarono per quel
giorno: l’altra mattina gli feciono chiamare, e tutti senza sospetto
andarono a’ signori, fuori d’un giovane, il quale quanto che non
fosse colpevole, temette di venire in esaminazione; gli altri furono
ritenuti, e messi nelle mani del capitano del popolo, uomo di poca
virtù, e fatti pigliare certi Pratesi, e un Fiorentino de’ Galigai,
e due fabbri di contado, tutti per gravi martori confessarono, come
coloro che questo feciono fare vollono, e subitamente, improvviso
agli altri cittadini, il detto capitano, del mese di marzo 1351,
fece decapitare i nove, e i fabbri impiccare; la qual cosa fu tenuta
crudele e ingiusta sentenza, e molto dispiacque a’ cittadini, perocchè
manifesto fu che non erano colpevoli. Abbiamone detto steso per due
cagioni, l’una per manifestare di quanto pericolo sono le sette
cittadinesche, che i giusti spesso com’e’ colpevoli involgono in
capitale sentenza; la seconda per dimostrare quanto a Dio dispiace
quando si spande l’innocente sangue: che per quello che i Guazzalotri
poco innanzi sparsero per tirannia nella loro terra, il loro per
simigliante modo fu sparto nella città di Firenze.


CAP. LXIII.

_Come il tiranno d’Orvieto fu morto._

In questo anno, del mese di marzo, essendo tiranno d’Orvieto Benedetto
di messer Bonconte de’ Monaldeschi, il quale poco dinanzi aveva morti
due suoi consorti per venire alla tirannia, e stando in quella per
operazione de’ suoi consorti, da uno fante nel suo palagio fu morto.
Per la morte di costui la città fu in grave divisione; ma coll’aiuto
di gente e d’ambasciadori perugini s’acquetò alquanto il popolo
con alcuno lieve e non fermo stato, perocchè tutta la terra era
insanguinata per la divisione della casa de’ Monaldeschi, e avendo
dentro poca concordia, e di fuori sparti per lo contado e distretto
i cittadini cacciati, rimase lo stato dubbioso a potere sostenere; e
per la cavalleria che l’arcivescovo di Milano aveva in Toscana e nella
Marca, i comuni di parte guelfa poco consiglio vi misono, onde ne
seguì la rivoltura che appresso seguendo nostro trattato nel suo tempo
racconteremo.


CAP. LXIV.

_Come i Fiorentini assediarono Vertine._

Nel predetto mese di marzo i Fiorentini feciono porre l’oste al
castello di Vertine, e strignerlo con due campi al trarre delle
balestra, e rizzaronvi due mangani che tutto dì gittavano, abbattendo
e guastando le case della terra. Nell’oste avea seicento cavalieri,
e millecinquecento masnadieri di soldo, i quali deliberarono di
combattere il castello e vincerlo per battaglia: ma avvenne mirabile
cosa, che quasi pareva fatta per arte magica, che il tempo si corruppe
all’acqua, che dì e notte non ristò infino alla Pasqua; e impedì tanto
l’oste, che alla battaglia non si potè venire per niun modo, e quelli
del castello ebbono agio di farlo più forte alla difesa; e per questa
cagione, e perchè dentro avea franca masnada di buoni briganti, poco
parea si curassono de’ Fiorentini, e minacciavano di darlo al Biscione;
e così francamente il tennono in fino all’uscita d’aprile, come
appresso diviseremo.


CAP. LXV.

_Come in corte fu fermata la pace dal re d’Ungheria a’ reali di Puglia._

Essendo per lungo tempo trattata in corte di Roma a Vignone la pace
tra il re d’Ungheria e i reali del regno di Cicilia di qua dal Faro,
papa Clemente essendo guarito della sua infermità, nella quale aveva
avuta grave riprensione di coscienza, perchè aveva sostenuta la detta
causa in contumacia, potendola acconciare, con singulare sollecitudine
mise opera che la pace si facesse. Ed essendo il re d’Ungheria con un
solo fratello re di Pollonia, senza avere altri consorti fuori de’
reali del regno di Cicilia, e già soddisfatto in parte non piccola
della vendetta del fratello, agevolmente si dispose a volere la pace,
gradendola al papa e a’ cardinali che con istanza ne pregavano, e però
mandò a corte suoi ambasciadori con pieno mandato, informati di sua
intenzione, lo eletto di cinque chiese, e un vescovo d’Ungheria, e
Gulforte Tedesco fratello di messer Currado Lupo vicario nel Regno del
detto re; e del mese di gennaio 1351, i detti ambasciadori in presenza
del papa e de’ cardinali, come ordinato fu per lo detto papa, si fece
la pace con gli ambasciadori del re Luigi e della reina Giovanna in
nome di tutti i reali di quella casa. E per parte del re Luigi e della
reina furono fatte l’obbliganze, per le quali, secondo che ’l papa e i
cardinali aveano trattato, il re e la reina doveano dare e restituire
al re d’Ungheria trecentomila fiorini d’oro in diversi termini,
per sodisfacimento delle spese che il re d’Ungheria avea fatte in
quell’impresa del Regno. E fatte le dette cautele e la detta pace, il
papa per l’autorità sua e del consiglio de’ suoi cardinali per decreto
confermò ogni cosa, confermando la pace, e consentendo all’obbligagione
pecuniaria del reame. E fornito ogni cosa solennemente, innanzi che
della casa si partissono le parti, gli ambasciadori del re d’Ungheria,
improvviso a tutti, seguendo il mandato segreto che aveano dal
loro signore, di grazia spontaneamente, per propria volontà del re
d’Ungheria, finirono e quetarono al re, e alla reina, e a’ reali di
Puglia, e al Regno, e alla Chiesa di Roma, di cui è il detto reame,
i detti trecentomila fiorini d’oro, dicendo, come il loro signore non
avea fatta quell’impresa per avarizia, ma per vendicare la morte del
suo fratello. E incontanente si partì Gulforte, e tornò in Ungheria a
fare assapere al re come fatto era quanto egli avea comandato, a grande
grado e piacere di santa Chiesa. E i sopraddetti prelati andarono
nel Regno a trarne gli Ungheri che v’erano salvamente, e a fare per
comandamento del loro signore restituire al re Luigi e alla reina tutte
le città, e terre e castella che la sua gente vi tenea. E fatto questo
accordo, quale che si fosse la cagione, il re d’Ungheria non lasciò
incontanente i reali ch’aveva prigioni in Ungheria, anzi gli tenne
insino al settembre prossimo, come al suo tempo si dirà, occorrendoci
altre cose che prima richieggono il debito alla nostra penna.


CAP. LXVI.

_Come l’arcivescovo trattava pace colla Chiesa._

In questo tempo, del verno, l’arcivescovo di Milano continovo mantenea
a corte solenni ambasciadori a procurare la sua riconciliazione con
santa Chiesa, e a ciò movea il re di Francia con forza di grandi doni
che gli faceva, e al continovo pregava per sue lettere il papa e’
cardinali che perdonassono all’arcivescovo, ed egli per essere più
favoreggiato domandava pace. I parenti del papa e certi cardinali
erano sì altamente provveduti, e sì spesso, che continovo pregavano per
lui il papa, e la contessa di Torenna non finava, per la qual cosa il
papa dimenticava l’onore e l’ingiurie di santa Chiesa. E non ostante
che tenesse sospesi gli ambasciatori de’ comuni di Toscana delle cose
che aveano proposto loro, gli ambasciadori continovo ricordavano in
concistoro l’offese fatte per l’arcivescovo e pe’ suoi antecessori,
e l’ingiurie e violenze che fatte avea, e continovo faceva a’ comuni
di Toscana fedeli e divoti di santa Chiesa. Il papa non ostante ciò
favoreggiava oltre al modo onesto la causa del tiranno, onde per alcuno
cardinale ne fu cortesemente ripreso; a costui e agli altri cardinali
che mostravano in concistoro di essere zelanti dell’onore di santa
Chiesa, procedendo il tempo, coll’ingegno e coll’arte e co’ doni del
tiranno furono racchiuse le bocche, e aperte le lingue in suo favore,
sicchè ultimamente pervenne alla sua intenzione, come seguendo al suo
tempo dimostreremo.


CAP. LXVII.

_Della gran fame ch’ebbono i barbari di Morocco._

Avvenne in quest’anno nel reame di Morocco e nel reame della Bella
Marina un’inopinata fame per sterilità del paese, la qual fame gittò
gran carestia in Granata e nella Spagna, e stesesi per la Navarra,
e appresso in Francia infino a Parigi: che per portare il grano a’
barbari, per disordinato guadagno che se ne facea, venne lo staio di
libbre cinquanta di peso in Parigi in valuta di due fiorini d’oro,
e per lo paese non molto meno. E i barbari saracini per sostentare
la vita s’ordinarono continovo digiuno, il quale sodisfacevano con
tre once di pane dato loro, e con un poco d’olio quanto teneva la
palma della mano, nel quale intignevano il detto pane, e con questo
mantenevano la loro vita: nondimeno gran quantità ne morirono di fame
in quell’anno.


CAP. LXVIII.

_Come i rettori di Firenze cominciarono segretamente a trattare accordo
con l’eletto imperadore._

Mentre che il comune di Firenze e di Siena aveano gli ambasciadori
a corte di papa contro all’arcivescovo di Milano, avvedendosi che
la Chiesa per le preghiere del re di Francia e d’altri baroni, e per
la grande quantità di moneta che il tiranno spendea in corte, colla
quale avea recato in suo favore tutta la corte, ed era per essere
riconciliato e fatto assai maggiore che non era in prima, diffidandosi
di non potere per loro resistere alla sua potenza, ordinarono molto
segretamente di volere far muovere della Magna messer Carlo re de’
Romani eletto imperadore, e però mandarono e feciono venire d’Alemagna
a Firenze segretamente un suo cancelliere con grande mandato: il quale
fu collocato e stette tutto il verno racchiuso in san Lorenzo per modo,
che i Fiorentini non sapeano chi si fosse, e di notte andavano a lui
segretari del comune, i quali trattavano il modo della venuta del detto
eletto, col favore e aiuto grande del detto comune, per abbattere la
tirannia dell’arcivescovo: e in fine vennono col detto cancelliere a
piena concordia, tanto che, nonostante l’antico odio del nome imperiale
a’ detti comuni, fu loro lecito di piuvicare la detta concordia accetta
a’ detti popoli, come a suo tempo racconteremo.


CAP. LXIX.

_Come la gente de’ Fiorentini che andavano a fornire Lozzole furono
rotti dagli Ubaldini._

Entrando nel mese d’aprile 1352, essendo commesso per lo comune di
Firenze al capitano del Mugello che fornisse Lozzole che i Fiorentini
tenevano nel Podere, acciocchè più chiusamente si facesse, si mise
a farlo con sì poca provvisione, che più dì innanzi fu palese agli
Ubaldini la cavalcata che fare si doveva. I quali in que’ dì aveano
colla gente dell’arcivescovo di Milano preso il Monte della Fine a’
confini di Romagna, il quale era stato accomandato, ma non difeso da’
Fiorentini. E avendo la gente apparecchiata, si misono in più aguati
nell’alpe, ove stettono più dì aspettando la scorta de’ Fiorentini
per fornire Lozzole. Il folle capitano di Mugello con quattrocento
cavalieri e con pedoni del Mugello, non avendo prima presi i passi
più forti dell’alpe, nè fatto provvedere se aguato vi fosse, si mise
per la via del Rezzuolo con la salmeria e con la sua gente ad entrare
nell’alpe, e lasciossi uno degli aguati de’ nimici addietro; quando
ebbono valicato Rezzuolo furono assaliti da’ nimici dinanzi, e da lato
e didietro per modo, che piccola difesa v’ebbe, altro che di fuggire
chi potè. Rimasonvi morti cinquanta uomini tra a cavallo e a piede, e
ottanta presi con tutta la salmeria; e di questo fallo non fu altra
vendetta in Firenze, se non che chi fu morto o preso per la mala
condotta s’ebbe il danno. Il capitano fu Rosso di Ricciardo de’ Ricci
di Firenze.


CAP. LXX.

_Come s’ebbe Vertine a patti e disfecesi la rocca._

Essendo stato il castello di Vertine lungamente assediato e traboccato
da’ dificii, e non volendosi arrendere, i Fiorentini diliberarono di
farlo combattere: e a dì 20 d’Aprile, gli anni Domini 1352, con molta
baldanza e con poco ordine si strinsono al castello assalendolo da
più parti; e in alcuno luogo furono infino al rompere delle mura,
ma per non avere dificii da coprire, nè le scale che bisognavano
a assalire, condotti alle mura, con danno e con vergogna, mortine
alquanti, e fediti e magagnati assai degli assalitori, si ritrassono
della battaglia, la quale aveano mantenuta tre ore del dì. L’assedio
vi si fortificò, e strinsono il castello più di presso, e ordinavano
di combatterlo con più ordine e con maggiore forza. Que’ d’entro
vedendosi senza speranza di soccorso, per fuggire il pericolo della
battaglia trattarono di rendere la terra, salve le persone e l’armi, e
che potessono trarre tutto il grano che aveano nel castello di Vertine
di que’ della casa da Ricasoli, infra quindici dì prossimi. Il trattato
fu fermo, e il primo dì di Maggio del detto anno n’uscirono que’ da
Ricasoli con centocinquantotto masnadieri, molto bella gente d’arme; e
il comune prese la terra, e incontanente fece abbattere due fortezze
che v’erano a modo di rocche, l’una di que’ da Ricasoli, e l’altra
di que’ da Vertine, acciocchè più per quelle tenute non si potesse
rubellare.


CAP. LXXI.

_Esempio di cittadinesca varietà di fortuna._

In questo tempo avvenne una cosa notevole in Firenze, la quale per se
non era degna di memoria, ma concedelesi luogo per esempio delle cose
avvenire. Un giudice di legge di grande fama nella pratica de’ piati
criminali e civili, di assai nuova progenie, e di piccolo stato ne’
suoi principii, venne per suo guadagno in ricchezza, e con prospera
fortuna, il dì di calen di maggio del detto anno, dottorato un suo
figliuolo e menata moglie, con dote di fiorini millecinquecento d’oro,
e con eredità di patrimonio di fiorini tremilacinquecento d’oro in
possessioni a lui pervenute, celebrò solenne festa in più dì in grande
allegrezza. E verificandosi la parola detta per santo Gregorio sopra
il Giobbe, il quale disse: _Praenuntia tribulationis est laetitia
satietatis_: poco appresso avvenne, che essendo ingrati della non
debita e sformata dote e successione ereditaria della detta donna,
vollono alla madre della fanciulla per male ingegno della loro arte
sottrarre altri certi beni, la quale turbata si difendea a ragione.
I legisti ordinarono un piato tacito, e avendo avuta per altri fatti
una procura dalla detta donna, si sforzarono, non avendo avversario,
di venire alla sentenza. Ma come Iddio volle, la corte s’avvide del
baratto; e scoperto l’inganno, il figliuolo fu condannato nel fuoco
con un suo nipote; e il padre confidandosi di difendere a ragione si
rappresentò in giudicio. Ed essendo per essere arso un suo nipote
ch’avea nome Lotto del maestro Cambio de’ Salviati, uomo di buona
condizione e amato da’ cittadini, accadde essere de’ priori di Firenze,
il quale per onore della sua casa operò tanto, che fu condannato nel
fuoco per falsità, a condizione, che se infra dieci dì non pagasse
al comune lire quattromila, e stesse a Perugia un anno a’ confini;
ed essendo già stato da dieci mesi a’ confini, tanto seppe adoperare
con un altro podestà, che rivocò i suoi confini, e tornò a Firenze
innanzi al tempo, e mostrossi palese più d’un mese. Volendosi fare
cancellare del detto bando, e restituire alla matricola ov’era stato
raso, e non trovandosi modo come di ragione fare si potesse, rimase in
bando del fuoco per avere rotti i confini, i quali aveva poco tempo a
ubbidire ed era libero. Costui fu il primo che mise in pratica nella
nostra città di conducere i civili piati in criminali, e per quella
medesima cagione fu infamato e condannato egli e ’l suo figliuolo; il
quale poi dopo l’esilio di presso a otto anni morì in bando, avendo
prima il padre ricomperato dal comune per grandi riformagioni il suo
fallo d’avere rotti i confini lire milledugento. E dopo la morte del
figliuolo la donna ritrasse della casa la dote e ’l patrimonio in
grande abbassamento di quella famiglia, lasciando esempio a’ suoi
cittadini, che come la scienza convertita in pratica di male suasioni,
e le disordinate dote fanno gli uomini arricchire e montare in stato,
così quelle medesime operazioni e dote spesso sono materia e cagioni di
gravi ruine: questo ci scusi averne fatto qui la detta memoria.


CAP. LXXII.

_Come un gran re de’ Tartari venne sopra il re di Proslavia._

Avvenne in quest’anno, che un re del lignaggio de’ Tartari, avendo
avuta la sua gente briga col re di Proslavia infedele, avegnachè
suddito al re d’Ungheria, e fatto danno l’una gente all’altra, il detto
re de’ Tartari sentendosi di grande potenza, per prosunzione della sua
grandezza, ovvero per trarre la gente del suo paese che aveano a quel
tempo grandissima fame, uscì del suo reame con infinito numero di gente
a piè e a cavallo, ed entrò nel regno de’ Proslavi. Il re de’ Proslavi
colla sua gente si fece incontro a quella moltitudine per ritenerli
a certe frontiere, tanto che avesse il soccorso dal re d’Ungheria, il
quale di presente vi mandò quarantamila arceri a cavallo: e aggiuntosi
colla gente del re de’ Proslavi, di presente commisono la battaglia co’
Tartari, de’ quali tanti n’uccisono, che la lena mancò agli uomini, e
lo taglio alle spade, e le saette agli archi. Ma per la soprabbondante
moltitudine de’ Tartari, non potendoli gli Ungheri e i Proslavi più
tagliare, convenne ch’abbandonassono il campo, non senza grande danno
della loro gente. I Tartari vinti rimasono vincitori: ma per disagio
di vivande, e per la corruzione dell’aria, costretti prima a manicare
de’ corpi morti, sentendo che per li due re si faceva apparecchiamento
di ritornare in campo con maggiore e più potente esercito, per paura,
e per lo gran difetto che i Tartari aveano di vittuaglia, si tornarono
addietro in loro paese. Questa novella avemmo da più e diverse parti in
Firenze del mese d’aprile 1352.


CAP. LXXIII.

_Come in Orvieto ebbe mutamento e micidio._

Ritornando all’italiane tempeste, essendo rimasa la città d’Orvieto
con grande dissensione tra’ cittadini dopo la morte di Benedetto di
messer Bonconte loro tiranno, i cittadini da capo si cominciarono a
insanguinare insieme, e uccidea l’uno l’altro nella città e di fuori,
come s’uccidono le bestie al macello. Ed era sì corrotta la città ed
il contado, che in niuna parte si poteva andare o stare sicuro, e
i Perugini e gli altri comuni di Toscana erano sì oppressati dalla
gente del Biscione, che appena poteano intendere alla loro difesa,
sicchè de’ fatti d’Orvieto non si potevano intramettere come a quel
tempo bisognava. Avvenne che Petruccio di Peppo Monaldeschi, come
che d’animo e di nazione fosse guelfo, avendo rispetto a pigliare la
tirannia d’Orvieto, per suo trattato fece venire a condotta degli
Ubaldini a Cetona dugento cavalieri, e procacciò d’avere gente dal
prefetto da Vico: e quando si vide il bello, avendo raunato nella
terra assai fanti, levò il romore e corse la terra, e mise dentro i
dugento cavalieri ch’avea in Cetona, e uccise Bonconte suo consorto,
nipote di Benedetto, e più altri, e ridusse la città nella forza de’
ghibellini, credendo poterla tiranneggiare per se; ma in fine, come
al suo tempo racconteremo, la signoria rimase al prefetto da Vico e a
parte ghibellina, tradita la patria e i consorti per singolare invidia
de’ suoi congiunti.


CAP. LXXIV.

_Come l’armata de’ Genovesi andò a Trapenon per danneggiare i nemici._

Dopo la battaglia fatta in Romania tra’ Genovesi, Veneziani e Catalani,
avendo i Genovesi preso riposo per alcuno tempo, e ritornate le sei
galee fuggite nel Mare maggiore, riconoscerono la loro amara vittoria,
presono cuore dimenticando il danno loro per l’animosità ch’aveano
contro a’ loro nemici ch’erano rifuggiti a Trapenon, e procacciarono
aiuto da Pera, e mandarono per rinfrescamento di galee armate,
strignendo che quante più ne potessono mandare armate il facessono
senza indugio, a fine di disfare affatto l’armata de’ Veneziani e
Catalani, avendo anche speranza di vincere Costantinopoli. E racconce
le loro galee, e rifornite le ciurme e’ soprassaglienti se n’andarono a
Trapenon, ove i Veneziani e’ Catalani s’erano rifuggiti; e assai volte
tentarono d’assalirli, ma gli avversari aveano la forza della terra,
e l’avvantaggio della guardia del porto, sicchè poco li curavano;
e quando vidono un tempo al loro viaggio fatto e fermo, e che era
contradio a’ loro nemici a poterli impedire, con trentotto galee
racconce e rifornite si misono in mare, e atandosi con le vele e co’
remi, avendo il vento in poppa, a contradio de’ Genovesi valicarono in
Candia: e giunti in Candia misono in terra, e disarmarono. E stando
nell’isola, per la corruzione di loro fediti e de’ disagi sostenuti
infermarono e corruppono molto la terra, e mandarono due loro galee per
avere aiuto da Vinegia, le quali s’abbatterono in dieci galee ch’e’
Genovesi mandavano in aiuto alla loro armata, ma l’una per forza di
remi campò, l’altra diede a terra, e abbandonato il corpo della galea
salvarono le persone.


CAP. LXXV.

_Come i Genovesi assediarono Costantinopoli._

L’armata de’ Genovesi non avendo potuto impedire l’armata de’
Veneziani e Catalani che non fossono passati all’isola di Negroponte,
non attesono a seguirli, ma attesono ad assediare Costantinopoli per
mare, e fermarono di fare ogni loro podere per abbattere l’aiuto che i
Veneziani aveano dall’imperatore. E stando ivi, giunse in loro aiuto
sessanta legni armati di Turchi, e le dieci galee che il comune di
Genova avea mandate loro. Mega Domestico che allora governava l’imperio
come tiranno, vedendo i Veneziani rotti e soperchiati in quella guerra
da’ Genovesi, e che la loro forza cresceva, e sentendosi il vero
imperatore, il quale s’avea fatto a genero, nemico, per non venire
a peggio trattò pace co’ Genovesi, e fermossi la detta pace a dì 6
maggio del detto anno: e fu in patto, ch’e’ Veneziani del paese fossono
salvi in avere e in persona, e che i Genovesi non dovessono pagare
in Costantinopoli commercio, e che vi potessono fare porto, e andare
e stare come amici: e che d’allora innanzi l’imperadore non dovesse
ricettare i Veneziani nè i Catalani, nè dare loro alcuno aiuto. E ferma
la pace, i Genovesi con tutta loro armata se ne vennono in Candia per
vincere il paese; e volendo porre in terra, ebbono incontro i paesani
con trecento cavalieri, e le ciurme delle galee, e contradissono
la prima scesa. I Genovesi si provvidono di fare parate, e dietro a
quelle misono i balestrieri, e messe le scale in terra, a contradio de’
nemici presono campo; e stando in terra trovarono il paese corrotto,
e avvelenata l’aria e la terra dalla corruzione sparta dalle galee de’
Veneziani e Catalani, e anche tra loro avea de’ fediti e degl’infermi,
e per questa cagione, e per i molti disagi sostenuti lungamente,
pensarono che il soprastare era pestilenzioso e mortale, si ricolsono a
galea, e misonsi in mare per tornarsi a Genova; e innanzi pervenissono
alla patria più di mille cinquecento uomini morti gettarono in mare: e
nondimeno lasciarono nel golfo di Vinegia dieci galee per danneggiare
i Veneziani. E del mese d’agosto del detto anno con trentadue galee
tornarono a Genova col loro ammiraglio, e con settecento prigioni
veneziani, e con molta preda dell’acquisto fatto sopra i nemici e
sopra le spoglie de’ Greci. Della qual vittoria, avvengnachè molto ne
montasse in fama il comune di Genova, più tristizia che allegrezza, più
pianto e dolore che festa tornò alla loro patria; e trovossi all’ultimo
di questa maladetta guerra di queste armate, che tra morti in
battaglia, e annegati in mare, e periti di pestilenza, tra l’una parte
e l’altra vi morirono più d’ottomila Italiani in quell’anno. E questo
avvenne solo per attizzamento d’invidia di pari stato di due popoli
Genovesi e Veneziani, che catuno si volea tenere il maggiore.


CAP. LXXVI.

_Concordia fatta dall’imperadore a’ comuni di Toscana._

Tornando al lungo trattato menato in Firenze per li Fiorentini e
Perugini e Sanesi, molto segretamente con messer Arrigo proposto
d’Esdria dell’ordine di certi frieri, vececancelliere di messer Carlo
eletto imperadore re di Boemia e re de’ Romani, il quale con molto
senno e gran diligenza avendo il mandato dal suo signore, e per mezzano
tra lui e gli ambasciadori de’ sopraddetti comuni messer Ramondo l’uno
degli usciti guelfi di Parma marchese di Soraga, capitano di guerra
del comune di Firenze, scritte le convenenze e’ patti di concordia, si
sostenne la piuvicazione di quelli per lo detto vececancelliere e per
li detti comuni, tanto ch’ebbono la fermezza da corte come il papa avea
riconciliato per sentenza l’arcivescovo di Milano, e fatto la concordia
con lui, come nel principio del nostro terzo libro si potrà trovare; e
questa concordia fu ferma del detto mese d’aprile del detto anno.


CAP. LXXVII.

_Come si levò una compagnia nel Regno, e fu rotta dal re Luigi._

Avvenne non ostante che la pace fosse fatta tra il re d’Ungheria e i
reali di Puglia, e deliberato fosse per lo papa la coronazione del re
Luigi, per la baldanza che i soldati forestieri aveano presa nel Regno,
uno Beltramo della Motta nipote di fra Moriale, che ancora teneva la
città d’Aversa, fece raccolta di cavalieri di sua lingua, e di Tedeschi
e d’Italiani ch’erano nel Regno senza soldo, ed ebbe quattrocento
barbute e cinquecento masnadieri: e cominciò a correre per Terra di
Lavoro, di consiglio e consentimento di Fra Moriale, secondo il suono,
benchè secondo la vista dimostrava il contradio, e prendea i casali,
e facea rimedire la gente, e molto conturbava il paese: e i baroni e’
cavalieri regnicoli che voleano venire a Napoli alla coronazione del
re erano da costoro forte impediti, e i cammini erano rotti per loro,
e spesso assaliti, e per soperchia baldanza s’erano ridotti a Cesa, tra
la città d’Aversa e l’Acerra. E stando ivi, in gran vergogna del futuro
re Luigi, il re infiammato di questa ingiuria, subitamente e improvviso
a’ ladroni accolse de’ baroni ch’erano venuti a lui, e di Napoletani da
mille cavalieri, e montò a cavallo in persona, e seguitato da’ suoi,
a dì 28 d’aprile del detto anno occupò Beltramo della Motta e la sua
compagnia, i quali per lo subito assalto non feciono retta, ma chi potè
fuggire non attese il compagno: e così fuggendo molti ne furono morti e
presi, che pochi ne camparono. Beltramo della Motta con venti compagni
fuggì a Alife e campò. In Napoli furono giudicati a morte venticinque
paesani ch’erano in quella compagnia, gli altri rimasono prigioni: e la
detta compagnia fu al tutto consumata e spenta con onore del re Luigi,
e con più lieta festa della sua coronazione, che appresso seguitò, come
tosto diviseremo.


CAP. LXXVIII.

_Come i Perugini guastarono intorno a Cortona._

In questo mese d’aprile del detto anno, i cavalieri dell’arcivescovo
di Milano ch’erano stati lungamente al servigio del signore di
Cortona all’Orsaia, si partirono di là, e lasciarono dugentocinquanta
cavalieri. I Perugini aontati dell’ingiuria fatta loro da’ Cortonesi,
di presente, avuto trecento cavalieri da’ Fiorentini, con settecento
barbute e con gran popolo cavalcarono sopra Cortona, ardendo e
guastando le case, e le vigne e’ campi, e tagliando gli alberi,
aoperando il fuoco e il ferro, e guastarla intorno per molti giorni,
senza potere i Cortonesi difendere in niuna parte, di fuori che
dall’Orsaia a Cortona, per la guardia vi fecero i dugentocinquanta
cavalieri del Biscione: ma senza arsione, così consumarono que’
cavalieri quella parte difendendo, come i Perugini l’altre parti per
loro vendetta.


CAP. LXXIX.

_Come i Fiorentini fornirono Lozzole._

I Fiorentini poco tempo innanzi per mala condotta rotti dagli Ubaldini
nell’alpe, volendo fornire Lozzole, provvidono di fornirlo con più
avviso e provvedenza; che senza fare apparecchiamento nel Mugello,
avendo in Firenze cavalieri e pedoni, e la vittuaglia apparecchiata,
senza alcuna vista mandarono improvviso agli Ubaldini, e feciono
pigliare a buoni masnadieri i passi e i poggi dell’alpe. E presi i
passi la notte, la mattina vi mandarono cento cavalieri, e quattrocento
balestrieri eletti, e seicento buoni masnadieri di soldo e tutta la
salmeria con loro, i quali andarono senza contasto. E furono sopra
il battifolle degli Ubaldini, il quale era sopra Lozzole, innanzi
che potessono avere soccorso; e vedendosi sorprendere alla gente de’
Fiorentini, abbandonaro la bastita e l’arme, e gittaronsi per le ripe
per salvare le persone; i Fiorentini presono l’arme e la roba ch’era
nella bastita, e aggiunsonla alla loro salmeria, e misono ogni cosa nel
castello di Lozzole, e arsono il battifolle de’ nimici, e sani e salvi
senza trovare contasto si tornarono a Firenze del mese di maggio del
detto anno.




TAVOLA DEI CAPITOLI


  _Prefazione._                                              Pag. V
  _Qui comincia la Cronica di Matteo Villani, e prima
    il prologo, e primo libro._                                   1
  _CAP. I. Dell’inaudita mortalità_                               3
  _CAP. II. Quanto durava il tempo della moria in catuno
    paese_                                                        4
  _CAP. III. Della indulgenzia diede il papa per la detta
    pistolenza_                                                   9
  _CAP. IV. Come gli uomini furono peggiori che prima_           10
  _CAP. V. Come si stimò dovizia, e seguì carestia_              11
  _CAP. VI. Come nacque in Prato un fanciullo mostruoso_         12
  _CAP. VII. Come alla compagnia d’Orto san Michele
    fu lasciato gran tesoro_                                     12
  _CAP. VIII. Come in Firenze da prima si cominciò lo
    Studio_                                                      15
  _CAP. IX. Raggiugnimento di principi che furono cagione
    di grandi novitadi nel Regno_                                17
  _CAP. X. Come il re d’Ungheria fece ad Aversa uccidere
    il duca di Durazzo_                                          20
  _CAP. XI. La cagione della morte del duca di Durazzo_          21
  _CAP. XII. Come il re d’Ungheria entrò in Napoli_              22
  _CAP. XIII. Come il re d’Ungheria vicitava il regno
    di Puglia_                                                   23
  _CAP. XIV. Come il re d’Ungheria partitosi del Regno
    tornò in Ungheria_                                           24
  _CAP. XV. Novità del reame di Tunisi, e più rivolgimenti
    di quello_                                                   25
  _CAP. XVI. Come per la partita del re d’Ungheria del
    Regno i baroni e’ popoli si dolsono_                         26
  _CAP. XVII. Come si reggeva la sua gente nel Regno
    partito il re_                                               27
  _CAP. XVIII. Come messer Luigi si fe’ titolare re al
    papa, e mandò nel Regno_                                     28
  _CAP. XIX. Come il re e la reina ritornarono nel Regno_        30
  _CAP. XX. Come il re e la reina Giovanna entrarono
    in Napoli a gran festa_                                      31
  _CAP. XXI. Come il re Luigi si fe’ fare cavaliere, e
    da cui_                                                      32
  _CAP. XXII. Brieve raccontamento di cose fatte per
    il re d’Inghilterra contra quello di Francia_                33
  _CAP. XXIII. Come gli Ubaldini furo cominiciatori della
    guerra che il comune di Firenze ebbe con loro_               36
  _CAP. XXIV. Come i fedeli del conte Galeotto si rubellarono
    da lui e dieronsi al comune di Firenze_                      36
  _CAP. XXV. Come i Fiorentini feciono guerra agli Ubaldini,
    e presero Montegemmoli e loro castella_                      37
  _CAP. XXVI. Come il re di Francia comperò il Delfinato_        40
  _CAP. XXVII. La cagione perchè il re d’Araona tolse
    Maiolica al re_                                              41
  _CAP. XXVIII. Come il re di Maiolica vendè la sua
    parte di Mompelieri al re di Francia_                        42
  _CAP. XXIX. Come s’ordinò il generale perdono a Roma
    nel 1349_                                                    43
  _CAP. XXX. Come il re di Maiolica andò per racquistare
    l’isola e fuvvi morto_                                       45
  _CAP. XXXI. Come i baroni italiani e catalani per loro
    discordie guastarono l’isola di Cicilia_                     46
  _CAP. XXXII. Come il re Filippo di Francia e ’l figliuolo
    tolsono moglie_                                              49
  _CAP. XXXIII. Come il re di Francia fu ingannato
    del trattato di Calese con gran danno_                       51
  _CAP. XXXIV. Come messer Carlo eletto imperadore
    fu preso e morto di veleno_                                  53
  _CAP. XXXV. Come il re Luigi prese più castella_               56
  _CAP. XXXVI. Come il re Luigi prese il conte d’Apici_          57
  _CAP. XXXVII. Come il re Luigi Assediò Nocera_                 58
  _CAP. XXXVIII. Come Currado Lupo liberò Nocera_                60
  _CAP. XXXIX. Come il re Luigi rifiutò la battaglia
    con Currado Lupo_                                            61
  _CAP. XL. Della materia medesima_                              63
  _CAP. XLI. Come morì il re Alfonso di Castella_                64
  _CAP. XLII. Come il doge Guernieri fu preso in Corneto
    dagli Ungheri_                                               65
  _CAP. XLIII. Come i Fiorentini presero Colle_                  67
  _CAP. XLIV. Come i Fiorentini ebbono Sangimignano a
    tempo_                                                       68
  _CAP. XLV. Di tremuoti furono in Italia_                       70
  _CAP. XLVI. Come sommerse Villacco in Alamagna_                71
  _CAP. XLVII. De’ fatti del Regno_                              72
  _CAP. XLVIII. Come la gente del re d’Ungheria sconfisse
    i baroni del Regno_                                          74
  _CAP. XLIX. Come i Napoletani ricomperarono la vendemmia
    da’ nimici_                                                  76
  _CAP. L. Come si fe’ triegua nel Regno_                        78
  _CAP. LI. Di novità di barbari di Bella Marina_                80
  _CAP. LII. Come Balese tornando per lo suo reame contro
    al figliuolo ebbe grande fortuna, e poi fu avvelenato_       81
  _CAP. LIII. Come per lievi cagioni suscitò novità in Romagna_  83
  _CAP. LIV. Come messer Giovanni Manfredi rubellò
    Faenza alla Chiesa_                                          86
  _CAP. LV. Come il capitano di Forlì prese Brettinoro
    per assedio_                                                 89
  _CAP. LVI. Come i cristiani d’Europa cominciarono a
    venire al perdono_                                           90
  _CAP. LVII. Perchè s’intramesse il dificio d’Orto san
    Michele_                                                     93
  _CAP. LVIII. Come la Chiesa mandò il conte per racquistare
    la contea di Romagna_                                        95
  _CAP. LIX. Processo de’ traditori di Romagna, e di
    certi Provenzali_                                            97
  _CAP. LX. Come messer Giovanni de’ Peppoli cercò accordo
    dal conte a messer Giovanni_                                 98
  _CAP. LXI. Come messer Giovanni de’ Peppoli andò
    nell’oste, e fu preso_                                       99
  _CAP. LXII. Come il conte scoperse l’altro trattato che
    avea con messer Mastino_                                    101
  _CAP. LXIII. Come messer Iacopo Peppoli rimaso in
    Bologna si provvidde alla difesa_                           103
  _CAP. LXIV. L’aiuto che messer Iacopo accolse per
    guardare Bologna_                                           105
  _CAP. LXV. Del male stato che si condusse la città di
    Bologna, e di certi trattati che allora si tennono_         106
  _CAP. LXVI. Come i soldati mossono quistione al conte,
    e fu loro assegnato messer Giovanni Peppoli_                108
  _CAP. LXVII. Come messer Giovanni tenne suoi trattati
    della città di Bologna_                                     109
  _CAP. LXVIII. Secondo trattato di Bologna_                    112
  _CAP. LXIX. Come l’arcivescovo di Milano mandò a
    prendere la possesione di Bologna_                          114
  _CAP. LXX. Come capitò il conte di Romagna e l’oste
    della Chiesa_                                               115
  _CAP. LXXI. Come i Guazzalotri di Prato cominciarono
    a scoprire loro tirannia_                                   118
  _CAP. LXXII. Come i Fiorentini andarono a oste a
    Prato, ed ebbonne la signoria_                              120
  _CAP. LXXIII. Come i Fiorentini comperarono Prato,
    e recaronlo al loro contado_                                121
  _CAP. LXXIV. Come i guelfi forono cacciati dalla Città
    di Castello_                                                123
  _CAP. LXXV. Come morì il re Filippo di Francia_               124
  _CAP. LXXVI. Come la Chiesa rinnovò processo contra
    l’arcivescovo di Milano_                                    126
  _CAP. LXXVII. Come il tiranno di Milano si collegò
    con tutti i ghibellini d’Italia_                            129
  _CAP. LXXVIII. Come fu assediata Imola dal Biscione
    e altri_                                                    131
  _CAP LXXIX. Come il capitano di Forlì tolse al conticino
    da Ghiaggiuolo e al conte Carlo da Doadola
    loro terre_                                                 133
  _CAP. LXXX. Come nella città d’Orbivieto si cominciò
    materia di grande scandalo_                                 ivi
  _CAP. LXXXI. Come la città d’Agobbio venne a tirannia
    di Giovanni Gabbrielli_                                     135
  _CAP. LXXXII. Come il comune di Perugia e il capitano
    del Patrimonio andarono a oste ad Agobbio_                  137
  _CAP. LXXXIII. Come cominciò l’izza da’ Genovesi
    a’ Veneziani_                                               139
  _CAP. LXXXIV. Come quattordici galee di Veneziani
    presono in Romania nove de’ Genovesi_                       141
  _CAP. LXXXV. Come i Genovesi di Pera presono Negroponte,
    e riebbono loro mercatanzia_                                142
  _CAP. LXXXVI. Come fu morto il patriarca d’Aquilea,
    e fattane vendetta_                                         143
  _CAP. LXXXVII. Come il legato del papa si partì del
    Regno, e il re riprese Aversa_                              145
  _CAP. LXXXVIII. Come il re d’Ungheria ritornò in
    Puglia conquistando molte terre_                            146
  _CAP. LXXXIX. Come i Genovesi ebbono Ventimiglia_             148
  _CAP. XC. Come fu data l’ultima battaglia ad Aversa
    dal re d’Ungheria_                                          150
  _CAP. XCI. Della materia medesima_                            151
  _CAP. XCII. Come il conte d’Avellino con dieci galee
    stette a Napoli, e Aversa s’arrendè al re_                  152
  _CAP. XCIII. Come il re d’Ungheria e il re Luigi vennono
    a certa tregua_                                             154
  _CAP. XCIV. Come il conte d’Avellino diè al suo figliuolo
    per moglie la duchessa di Durazzo_                          157
  _CAP. XCV. Della grande potenza dell’arcivescovo di
    Milano, e come i Fiorentini temeano di Pistoia,
    e quello che ne seguì_                                      159
  _CAP. XCVI. Come certi rettori di Firenze vollono
    prendere Pistoia per inganno_                               161
  _CAP. XCVII. Come i Fiorentini assediarono Pistoia
    ed ebbonla a’ comandamenti loro_                            163
  _CAP. XCVIII. Come il re d’Inghilterra sconfisse in
    mare gli Spagnuoli_                                         167

  LIBRO SECONDO

  _CAP. I. Prologo_                                             169
  _CAP. II. Come il comune di Firenze usava la pace
    coll’arcivescovo di Milano_                                 170
  _CAP. III. Come l’arcivescovo di Milano appuose tradimento
    e condannò messer Iacopo Peppoli_                           172
  _CAP. IV. Come l’arcivescovo fermò d’assalire improvviso
    la città di Firenze_                                        173
  _CAP. V. Come si mise in ordine il consiglio preso_           176
  _CAP. VI. Come gli Ubaldini arsono Firenzuola, e
    presono Montecolloreto_                                     177
  _CAP. VII. Come gli Ubertini, e’ Tarlati, e i Pazzi
    assalirono il contado di Firenze_                           179
  _CAP. VIII. Come i Fiorentini mandaro ambasciadori al
    capitano dell’oste_                                         180
  _CAP. IX. Come l’oste si levò da Pistoia e puosesi a
    Campi_                                                      182
  _CAP. X. Come l’oste ebbe gran difetti a Campi e a
    Calenzano_                                                  184
  _CAP. XI. Come i rettori di Firenze abbandonarono il
    passo di Valdimarina_                                       187
  _CAP. XII. Come l’oste del Biscione valicò il passo, e
    andò in Mugello_                                            188
  _CAP. XIII. Come il conte di Montecarelli si rubellò
    a’ Fiorentini e venne al capitano_                          190
  _CAP. XIV. Come si fornì la Scarperia e il Borgo_             191
  _CAP. XV. Come l’oste assediò la Scarperia_                   192
  _CAP. XVI. Come i Fiorentini afforzarono Spugnole_            194
  _CAP. XVII. Come si difese Pulicciano di grave battaglia_     195
  _CAP. XVIII. Come i Tarlati, e i Pazzi di Valdarno e
    gli Ubertini vennono in sul contado di Firenze, e
    furonne cacciati per forza da’ Fiorentini_                  196
  _CAP. XIX. Come Bustaccio entrò e rendè la Badia a
    Agnano_                                                     199
  _CAP. XX. Come l’arcivescovo tentò i Pisani di guerra
    contro a’ Fiorentini_                                       200
  _CAP. XXI. Come l’oste deliberò combattere la Scarperia_      204
  _CAP. XXII. Come i Tarlati sconfissono i cavalieri
    de’ Perugini_                                               205
  _CAP. XXIII. Come i Fiorentini procuraro di mettere
    gente nella Scarperia_                                      207
  _CAP. XXIV. Come la reina Giovanna si fece scusare
    in corte di Roma_                                           209
  _CAP. XXV. Come i Genovesi e i Veneziani ricominciarono
    guerra in mare_                                             210
  _CAP. XXVI. Come l’armata genovese andò a Negroponte
    e assediò Candia, e quello che ne seguì_                    212
  _CAP. XXVII. Come i Veneziani feciono lega co’ Catalani,
    e di nuovo armarono cinquanta galee_                        213
  _CAP. XXVIII. Come la imperatrice di Costantinopoli
    col figliuolo si fuggì in Salonicco_                        215
  _CAP. XXIX. Come la Scarperia sostenne la prima battaglia
    dal Biscione_                                               216
  _CAP. XXX. Come la Scarperia riparò alla cava de’
    nimici_                                                     218
  _CAP. XXXI. Del secondo assalto dato alla Scarperia_          220
  _CAP. XXXII. Del terzo assalto dato_                          221
  _CAP. XXXIII. La partita dell’oste dalla Scarperia_           224
  _CAP. XXXIV. Come l’armata de’ Genovesi si partì da
    Negroponte e andò a Salonicco_                              226
  _CAP. XXXV. Come i Veneziani e’ Catalani s’accozzarono
    in Romania con l’altra armata_                              228
  _CAP. XXXVI. Come i Brandagli si vollono fare signori
    d’Arezzo_                                                   229
  _CAP. XXXVII. Di quello medesimo_                             231
  _CAP. XXXVIII. Come il re Luigi mandò il gran siniscalco
    ad accogliere gente in Romagna_                             234
  _CAP. XXXIX. Come il re Luigi accolse i baroni del
    Regno e andò in Abruzzi_                                    236
  _CAP. XL. Come il re Luigi sostenne gli Aquilani che
    pasquavano con lui_                                         237
  _CAP. XLI. Come papa Clemente sesto fe’ la pace
    de’ due re_                                                 239
  _CAP. XLII. Come messer Piero Saccone prese il Borgo
    a san Sepolcro_                                             240
  _CAP. XLIII. Come i Perugini arsono intorno al Borgo
    e sconfissono de’ nimici_                                   243
  _CAP. XLIV. D’una cometa ch’apparve in oriente_               245
  _CAP. XLV. Come fu preso il castello della Badia
    de’ Perugini, e come si racquistò_                          246
  _CAP. XLVI. Come i Fiorentini cercarono lega co’ comuni
    di Toscana, e accrebbono loro entrata_                      248
  _CAP. XLVII. Come i Romani feciono rettore del popolo_        249
  _CAP. XLVIII. Di una lettera fu trovata in concistoro
    di papa_                                                    252
  _CAP. XLIX. Come il re d’Inghilterra essendo in tregua
    col re di Francia acquistò la contea di Guinisi_            253
  _CAP. L. Il piato fu in corte tra’ due re per la contea di
    Guinisi_                                                    254
  _CAP. LI. Come l’arcivescovo di Milano ragunò i suoi
    soldati per rifare guerra a’ Fiorentini_                    255
  _CAP. LII. Come i Fiorentini, e’ Perugini, e’ Sanesi
    mandarono ambasciadori a corte_                             257
  _CAP. LIII. Come l’ammiraglio di Damasco fece novità
    a’ cristiani_                                               258
  _CAP. LIV. Come i Fiorentini disfeciono terre di Mugello_     260
  _CAP. LV. Come la Scarperia fu furata e racquistata_          261
  _CAP. LVI. Come messer Piero Sacconi cavalcò con
    mille barbute infino in su le porte di Perugia_             263
  _CAP. LVII. Come i Chiaravallesi di Todi vollono rubellare
    la terra e furono cacciati_                                 264
  _CAP. LVIII. Come que’ da Ricasoli rubellarono Vertine
    a’ Fiorentini_                                              265
  _CAP. LIX. Come i Veneziani e’ Catalani furono sconfitti
    in Romania da’ Genovesi_                                    267
  _CAP. LX. Di quello medesimo_                                 272
  _CAP. LXI. Come per le discordie de’ paesani la Sicilia
    era in grave stato_                                         273
  _CAP. LXII. Come fu in Firenze tagliate le teste a più
    de’ Guazzalotri di Prato_                                   274
  _CAP. LXIII. Come il tiranno d’Orvieto fu morto_              277
  _CAP. LXIV. Come i Fiorentini assediarono Vertine_            278
  _CAP. LXV. Come in corte fu fermata la pace dal re
    d’Ungheria a’ reali di Puglia_                              278
  _CAP. LXVI. Come l’arcivescovo trattava pace colla
    Chiesa_                                                     280
  _CAP. LXVII. Della gran fame ch’ebbono i barbari di
    Marrocco_                                                   282
  _CAP. LXVIII. Come i rettori di Firenze cominciarono
    segretamente a trattare accordo con l’eletto
    imperadore_                                                 282
  _CAP. LXIX. Come la gente de’ Fiorentini che andavano
    a fornire Lozzole furono rotti dagli Ubaldini_              283
  _CAP. LXX. Come s’ebbe Vertine a patti e disfecesi la
    rocca_                                                      284
  _CAP. LXXI. Esempio di cittadinesca varietà di fortuna_       285
  _CAP. LXXII. Come un gran re de’ Tartari venne sopra
    il re di Proslavia_                                         287
  _CAP. LXXIII. Come in Orvieto ebbe mutamento e micidio_       289
  _CAP. LXXIV. Come l’armata de’ Genovesi andò a
    Trapenon per danneggiare i nemici_                          290
  _CAP. LXXV. Come i Genovesi assediarono Costantinopoli_       291
  _CAP. LXXVI. Concordia fatta dall’imperadore a’ comuni
    di Toscana_                                                 293
  _CAP. LXXVII. Come si levò una compagnia nel Regno,
    e fu rotta dal re Luigi_                                    294
  _CAP. LXXVIII. Come i Perugini guastarono intorno
    a Cortona_                                                  295
  _CAP. LXXIX. Come i Fiorentini fornirono Lozzole_             296




                     ERRORI                    CORREZIONI

  TOMO PRIMO

  p.   7  v. 28      li ro (in alcuna copia)   libro
   —  11  —  26      volsono                   valsono
   —  17  —  2 e 10  principi                  principii
   —  20  —  25      traditore, del            traditore del sangue
                     sangue tuo che            tuo, che farai?
                     farai?
   —  44  —  13      ch’ cardinali             ch’e’ cardinali
   — 100  —  15      o ch’gli                  o ch’egli
   — 118  —  14      cominciorono              cominciarono
   — 123  —  10      in sopetto                in sospetto
   — 177  —  2, e 3  fanti. Alla               fanti alla venuta
                     venuta dell’oste          dell’oste,
                     messer Giovanni           messer Giovanni
   — 202  —  12      il destro                 il destro,
   — 236  —   7      ch’fra                    che fra
   — 259  —   3      che v’ n’avea             che ve n’avea
   — 268  —  24      o passare                 e passare





Nota del Trascrittore

Ortografia e punteggiatura originali sono state mantenute, correggendo
senza annotazione minimi errori tipografici. Le correzioni indicate in
fine libro sono state riportate nel testo.

*** END OF THE PROJECT GUTENBERG EBOOK CRONICA DI MATTEO VILLANI, VOL.
I ***

Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the
United States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg™ electronic works to protect the PROJECT GUTENBERG™
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away--you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg™ mission of promoting the free
distribution of electronic works, by using or distributing this work
(or any other work associated in any way with the phrase “Project
Gutenberg”), you agree to comply with all the terms of the Full
Project Gutenberg™ License available with this file or online at
www.gutenberg.org/license.

Section 1. General Terms of Use and Redistributing Project
Gutenberg™ electronic works

1.A. By reading or using any part of this Project Gutenberg™
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg™ electronic works in your
possession. If you paid a fee for obtaining a copy of or access to a
Project Gutenberg™ electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. “Project Gutenberg” is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg™ electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg™ electronic works if you follow the terms of this
agreement and help preserve free future access to Project Gutenberg™
electronic works. See paragraph 1.E below.

1.C. The Project Gutenberg Literary Archive Foundation (“the
Foundation” or PGLAF), owns a compilation copyright in the collection
of Project Gutenberg™ electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg™ mission of promoting
free access to electronic works by freely sharing Project Gutenberg™
works in compliance with the terms of this agreement for keeping the
Project Gutenberg™ name associated with the work. You can easily
comply with the terms of this agreement by keeping this work in the
same format with its attached full Project Gutenberg™ License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg™ work. The Foundation makes no
representations concerning the copyright status of any work in any
country other than the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg™ License must appear
prominently whenever any copy of a Project Gutenberg™ work (any work
on which the phrase “Project Gutenberg” appears, or with which the
phrase “Project Gutenberg” is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you will have to check the laws of the country where
  you are located before using this eBook.

1.E.2. If an individual Project Gutenberg™ electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase “Project
Gutenberg” associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg™
trademark as set forth in paragraphs 1.E.8 or 1.E.9.

1.E.3. If an individual Project Gutenberg™ electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg™ License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg™
License terms from this work, or any files containing a part of this
work or any other work associated with Project Gutenberg™.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg™ License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg™ work in a format
other than “Plain Vanilla ASCII” or other format used in the official
version posted on the official Project Gutenberg™ website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original “Plain
Vanilla ASCII” or other form. Any alternate format must include the
full Project Gutenberg™ License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg™ works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg™ electronic works
provided that:

• You pay a royalty fee of 20% of the gross profits you derive from
  the use of Project Gutenberg™ works calculated using the method
  you already use to calculate your applicable taxes. The fee is owed
  to the owner of the Project Gutenberg™ trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, “Information about donations to the Project Gutenberg
  Literary Archive Foundation.”

• You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg™
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg™
  works.

• You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

• You comply with all other terms of this agreement for free
  distribution of Project Gutenberg™ works.

1.E.9. If you wish to charge a fee or distribute a Project
Gutenberg™ electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg™ trademark. Contact the Foundation as set
forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg™ collection. Despite these efforts, Project Gutenberg™
electronic works, and the medium on which they may be stored, may
contain “Defects,” such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the “Right
of Replacement or Refund” described in paragraph 1.F.3, the Project
Gutenberg Literary Archive Foundation, the owner of the Project
Gutenberg™ trademark, and any other party distributing a Project
Gutenberg™ electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you “AS-IS”, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg™ electronic works in
accordance with this agreement, and any volunteers associated with the
production, promotion and distribution of Project Gutenberg™
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg™ work, (b) alteration, modification, or
additions or deletions to any Project Gutenberg™ work, and (c) any
Defect you cause.

Section 2. Information about the Mission of Project Gutenberg™

Project Gutenberg™ is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg™'s
goals and ensuring that the Project Gutenberg™ collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg™ and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org

Section 3. Information about the Project Gutenberg Literary
Archive Foundation

The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation's website
and official page at www.gutenberg.org/contact

Section 4. Information about Donations to the Project Gutenberg
Literary Archive Foundation

Project Gutenberg™ depends upon and cannot survive without
widespread public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg™ electronic works

Professor Michael S. Hart was the originator of the Project
Gutenberg™ concept of a library of electronic works that could be
freely shared with anyone. For forty years, he produced and
distributed Project Gutenberg™ eBooks with only a loose network of
volunteer support.

Project Gutenberg™ eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our website which has the main PG search
facility: www.gutenberg.org

This website includes information about Project Gutenberg™,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
